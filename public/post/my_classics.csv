"","book","chapter","chapter_number","chapter_cn","word"
"1","analects","xue-er",1,"學而","子曰：「學而時習之，不亦說乎？有朋自遠方來，不亦樂乎？人不知而不慍，不亦君子乎？」"
"2","analects","xue-er",1,"學而","有子曰：「其為人也孝弟，而好犯上者，鮮矣；不好犯上，而好作亂者，未之有也。君子務本，本立而道生。孝弟也者，其為仁之本與！」"
"3","analects","xue-er",1,"學而","子曰：「巧言令色，鮮矣仁！」"
"4","analects","xue-er",1,"學而","曾子曰：「吾日三省吾身：為人謀而不忠乎？與朋友交而不信乎？傳不習乎？」"
"5","analects","xue-er",1,"學而","子曰：「道千乘之國：敬事而信，節用而愛人，使民以時。」"
"6","analects","xue-er",1,"學而","子曰：「弟子入則孝，出則弟，謹而信，汎愛眾，而親仁。行有餘力，則以學文。」"
"7","analects","xue-er",1,"學而","子夏曰：「賢賢易色，事父母能竭其力，事君能致其身，與朋友交言而有信。雖曰未學，吾必謂之學矣。」"
"8","analects","xue-er",1,"學而","子曰：「君子不重則不威，學則不固。主忠信，無友不如己者，過則勿憚改。」"
"9","analects","xue-er",1,"學而","曾子曰：「慎終追遠，民德歸厚矣。」"
"10","analects","xue-er",1,"學而","子禽問於子貢曰：「夫子至於是邦也，必聞其政，求之與？抑與之與？」子貢曰：「夫子溫、良、恭、儉、讓以得之。夫子之求之也，其諸異乎人之求之與？」"
"11","analects","xue-er",1,"學而","子曰：「父在，觀其志；父沒，觀其行；三年無改於父之道，可謂孝矣。」"
"12","analects","xue-er",1,"學而","有子曰：「禮之用，和為貴。先王之道斯為美，小大由之。有所不行，知和而和，不以禮節之，亦不可行也。」"
"13","analects","xue-er",1,"學而","有子曰：「信近於義，言可復也；恭近於禮，遠恥辱也；因不失其親，亦可宗也。」"
"14","analects","xue-er",1,"學而","子曰：「君子食無求飽，居無求安，敏於事而慎於言，就有道而正焉，可謂好學也已。」"
"15","analects","xue-er",1,"學而","子貢曰：「貧而無諂，富而無驕，何如？」子曰：「可也。未若貧而樂，富而好禮者也。」子貢曰：「《詩》云：『如切如磋，如琢如磨。』其斯之謂與？」子曰：「賜也，始可與言詩已矣！告諸往而知來者。」"
"16","analects","xue-er",1,"學而","子曰：「不患人之不己知，患不知人也。」"
"17","analects","wei-zheng",2,"為政","子曰：「為政以德，譬如北辰，居其所而眾星共之。」"
"18","analects","wei-zheng",2,"為政","子曰：「詩三百，一言以蔽之，曰『思無邪』。」"
"19","analects","wei-zheng",2,"為政","子曰：「道之以政，齊之以刑，民免而無恥；道之以德，齊之以禮，有恥且格。」"
"20","analects","wei-zheng",2,"為政","子曰：「吾十有五而志于學，三十而立，四十而不惑，五十而知天命，六十而耳順，七十而從心所欲，不踰矩。」"
"21","analects","wei-zheng",2,"為政","孟懿子問孝。子曰：「無違。」樊遲御，子告之曰：「孟孫問孝於我，我對曰『無違』。」樊遲曰：「何謂也？」子曰：「生事之以禮；死葬之以禮，祭之以禮。」"
"22","analects","wei-zheng",2,"為政","孟武伯問孝。子曰：「父母唯其疾之憂。」"
"23","analects","wei-zheng",2,"為政","子游問孝。子曰：「今之孝者，是謂能養。至於犬馬，皆能有養；不敬，何以別乎？」"
"24","analects","wei-zheng",2,"為政","子夏問孝。子曰：「色難。有事弟子服其勞，有酒食先生饌，曾是以為孝乎？」"
"25","analects","wei-zheng",2,"為政","子曰：「吾與回言終日，不違如愚。退而省其私，亦足以發。回也，不愚。」"
"26","analects","wei-zheng",2,"為政","子曰：「視其所以，觀其所由，察其所安。人焉廋哉？人焉廋哉？」"
"27","analects","wei-zheng",2,"為政","子曰：「溫故而知新，可以為師矣。」"
"28","analects","wei-zheng",2,"為政","子曰：「君子不器。」"
"29","analects","wei-zheng",2,"為政","子貢問君子。子曰：「先行其言，而後從之。」"
"30","analects","wei-zheng",2,"為政","子曰：「君子周而不比，小人比而不周。」"
"31","analects","wei-zheng",2,"為政","子曰：「學而不思則罔，思而不學則殆。」"
"32","analects","wei-zheng",2,"為政","子曰：「攻乎異端，斯害也已！」"
"33","analects","wei-zheng",2,"為政","子曰：「由！誨女知之乎？知之為知之，不知為不知，是知也。」"
"34","analects","wei-zheng",2,"為政","子張學干祿。子曰：「多聞闕疑，慎言其餘，則寡尤；多見闕殆，慎行其餘，則寡悔。言寡尤，行寡悔，祿在其中矣。」"
"35","analects","wei-zheng",2,"為政","哀公問曰：「何為則民服？」孔子對曰：「舉直錯諸枉，則民服；舉枉錯諸直，則民不服。」"
"36","analects","wei-zheng",2,"為政","季康子問：「使民敬、忠以勸，如之何？」子曰：「臨之以莊則敬，孝慈則忠，舉善而教不能，則勸。」"
"37","analects","wei-zheng",2,"為政","或謂孔子曰：「子奚不為政？」子曰：「《書》云：『孝乎惟孝、友于兄弟，施於有政。』是亦為政，奚其為為政？」"
"38","analects","wei-zheng",2,"為政","子曰：「人而無信，不知其可也。大車無輗，小車無軏，其何以行之哉？」"
"39","analects","wei-zheng",2,"為政","子張問：「十世可知也？」子曰：「殷因於夏禮，所損益，可知也；周因於殷禮，所損益，可知也；其或繼周者，雖百世可知也。」"
"40","analects","wei-zheng",2,"為政","子曰：「非其鬼而祭之，諂也。見義不為，無勇也。」"
"41","analects","ba-yi",3,"八佾","孔子謂季氏：「八佾舞於庭，是可忍也，孰不可忍也？」"
"42","analects","ba-yi",3,"八佾","三家者以雍徹。子曰：「『相維辟公，天子穆穆』，奚取於三家之堂？」"
"43","analects","ba-yi",3,"八佾","子曰：「人而不仁，如禮何？人而不仁，如樂何？」"
"44","analects","ba-yi",3,"八佾","林放問禮之本。子曰：「大哉問！禮，與其奢也，寧儉；喪，與其易也，寧戚。」"
"45","analects","ba-yi",3,"八佾","子曰：「夷狄之有君，不如諸夏之亡也。」"
"46","analects","ba-yi",3,"八佾","季氏旅於泰山。子謂冉有曰：「女弗能救與？」對曰：「不能。」子曰：「嗚呼！曾謂泰山，不如林放乎？」"
"47","analects","ba-yi",3,"八佾","子曰：「君子無所爭，必也射乎！揖讓而升，下而飲，其爭也君子。」"
"48","analects","ba-yi",3,"八佾","子夏問曰：「『巧笑倩兮，美目盼兮，素以為絢兮。』何謂也？」子曰：「繪事後素。」曰：「禮後乎？」子曰：「起予者商也！始可與言詩已矣。」"
"49","analects","ba-yi",3,"八佾","子曰：「夏禮，吾能言之，杞不足徵也；殷禮，吾能言之，宋不足徵也。文獻不足故也，足則吾能徵之矣。」"
"50","analects","ba-yi",3,"八佾","子曰：「禘自既灌而往者，吾不欲觀之矣。」"
"51","analects","ba-yi",3,"八佾","或問禘之說。子曰：「不知也。知其說者之於天下也，其如示諸斯乎！」指其掌。"
"52","analects","ba-yi",3,"八佾","祭如在，祭神如神在。子曰：「吾不與祭，如不祭。」"
"53","analects","ba-yi",3,"八佾","王孫賈問曰：「與其媚於奧，寧媚於竈，何謂也？」子曰：「不然，獲罪於天，無所禱也。」"
"54","analects","ba-yi",3,"八佾","子曰：「周監於二代，郁郁乎文哉！吾從周。」"
"55","analects","ba-yi",3,"八佾","子入大廟，每事問。或曰：「孰謂鄹人之子知禮乎？入大廟，每事問。」子聞之曰：「是禮也。」"
"56","analects","ba-yi",3,"八佾","子曰：「射不主皮，為力不同科，古之道也。」"
"57","analects","ba-yi",3,"八佾","子貢欲去告朔之餼羊。子曰：「賜也，爾愛其羊，我愛其禮。」"
"58","analects","ba-yi",3,"八佾","子曰：「事君盡禮，人以為諂也。」"
"59","analects","ba-yi",3,"八佾","定公問：「君使臣，臣事君，如之何？」孔子對曰：「君使臣以禮，臣事君以忠。」"
"60","analects","ba-yi",3,"八佾","子曰：「關雎，樂而不淫，哀而不傷。」"
"61","analects","ba-yi",3,"八佾","哀公問社於宰我。宰我對曰：「夏后氏以松，殷人以柏，周人以栗，曰使民戰栗。」子聞之曰：「成事不說，遂事不諫，既往不咎。」"
"62","analects","ba-yi",3,"八佾","子曰：「管仲之器小哉！」或曰：「管仲儉乎？」曰：「管氏有三歸，官事不攝，焉得儉？」「然則管仲知禮乎？」曰：「邦君樹塞門，管氏亦樹塞門；邦君為兩君之好，有反坫，管氏亦有反坫。管氏而知禮，孰不知禮？」"
"63","analects","ba-yi",3,"八佾","子語魯大師樂。曰：「樂其可知也：始作，翕如也；從之，純如也，皦如也，繹如也，以成。」"
"64","analects","ba-yi",3,"八佾","儀封人請見。曰：「君子之至於斯也，吾未嘗不得見也。」從者見之。出曰：「二三子，何患於喪乎？天下之無道也久矣，天將以夫子為木鐸。」"
"65","analects","ba-yi",3,"八佾","子謂韶，「盡美矣，又盡善也。」謂武，「盡美矣，未盡善也」。"
"66","analects","ba-yi",3,"八佾","子曰：「居上不寬，為禮不敬，臨喪不哀，吾何以觀之哉？」"
"67","analects","li-ren",4,"里仁","子曰：「里仁為美。擇不處仁，焉得知？」"
"68","analects","li-ren",4,"里仁","子曰：「不仁者不可以久處約，不可以長處樂。仁者安仁，知者利仁。」"
"69","analects","li-ren",4,"里仁","子曰：「唯仁者能好人，能惡人。」"
"70","analects","li-ren",4,"里仁","子曰：「苟志於仁矣，無惡也。」"
"71","analects","li-ren",4,"里仁","子曰：「富與貴是人之所欲也，不以其道得之，不處也；貧與賤是人之所惡也，不以其道得之，不去也。君子去仁，惡乎成名？君子無終食之間違仁，造次必於是，顛沛必於是。」"
"72","analects","li-ren",4,"里仁","子曰：「我未見好仁者，惡不仁者。好仁者，無以尚之；惡不仁者，其為仁矣，不使不仁者加乎其身。有能一日用其力於仁矣乎？我未見力不足者。蓋有之矣，我未之見也。」"
"73","analects","li-ren",4,"里仁","子曰：「人之過也，各於其黨。觀過，斯知仁矣。」"
"74","analects","li-ren",4,"里仁","子曰：「朝聞道，夕死可矣。」"
"75","analects","li-ren",4,"里仁","子曰：「士志於道，而恥惡衣惡食者，未足與議也。」"
"76","analects","li-ren",4,"里仁","子曰：「君子之於天下也，無適也，無莫也，義之與比。」"
"77","analects","li-ren",4,"里仁","子曰：「君子懷德，小人懷土；君子懷刑，小人懷惠。」"
"78","analects","li-ren",4,"里仁","子曰：「放於利而行，多怨。」"
"79","analects","li-ren",4,"里仁","子曰：「能以禮讓為國乎？何有？不能以禮讓為國，如禮何？」"
"80","analects","li-ren",4,"里仁","子曰：「不患無位，患所以立；不患莫己知，求為可知也。」"
"81","analects","li-ren",4,"里仁","子曰：「參乎！吾道一以貫之。」曾子曰：「唯。」子出。門人問曰：「何謂也？」曾子曰：「夫子之道，忠恕而已矣。」"
"82","analects","li-ren",4,"里仁","子曰：「君子喻於義，小人喻於利。」"
"83","analects","li-ren",4,"里仁","子曰：「見賢思齊焉，見不賢而內自省也。」"
"84","analects","li-ren",4,"里仁","子曰：「事父母幾諫。見志不從，又敬不違，勞而不怨。」"
"85","analects","li-ren",4,"里仁","子曰：「父母在，不遠遊。遊必有方。」"
"86","analects","li-ren",4,"里仁","子曰：「三年無改於父之道，可謂孝矣。」"
"87","analects","li-ren",4,"里仁","子曰：「父母之年，不可不知也。一則以喜，一則以懼。」"
"88","analects","li-ren",4,"里仁","子曰：「古者言之不出，恥躬之不逮也。」"
"89","analects","li-ren",4,"里仁","子曰：「以約失之者，鮮矣。」"
"90","analects","li-ren",4,"里仁","子曰：「君子欲訥於言，而敏於行。」"
"91","analects","li-ren",4,"里仁","子曰：「德不孤，必有鄰。」"
"92","analects","li-ren",4,"里仁","子游曰：「事君數，斯辱矣，朋友數，斯疏矣。」"
"93","analects","gong-ye-chang",5,"公冶長","子謂公冶長，「可妻也。雖在縲絏之中，非其罪也」。以其子妻之。"
"94","analects","gong-ye-chang",5,"公冶長","子謂南容，「邦有道，不廢；邦無道，免於刑戮。」以其兄之子妻之。"
"95","analects","gong-ye-chang",5,"公冶長","子謂子賤，「君子哉若人！魯無君子者，斯焉取斯？」"
"96","analects","gong-ye-chang",5,"公冶長","子貢問曰：「賜也何如？」子曰：「女器也。」曰：「何器也？」曰：「瑚璉也。」"
"97","analects","gong-ye-chang",5,"公冶長","或曰：「雍也，仁而不佞。」子曰：「焉用佞？禦人以口給，屢憎於人。不知其仁，焉用佞？」"
"98","analects","gong-ye-chang",5,"公冶長","子使漆雕開仕。對曰：「吾斯之未能信。」子說。"
"99","analects","gong-ye-chang",5,"公冶長","子曰：「道不行，乘桴浮于海。從我者其由與？」子路聞之喜。子曰：「由也好勇過我，無所取材。」"
"100","analects","gong-ye-chang",5,"公冶長","孟武伯問：「子路仁乎？」子曰：「不知也。」又問。子曰：「由也，千乘之國，可使治其賦也，不知其仁也。」「求也何如？」子曰：「求也，千室之邑，百乘之家，可使為之宰也，不知其仁也。」「赤也何如？」子曰：「赤也，束帶立於朝，可使與賓客言也，不知其仁也。」"
"101","analects","gong-ye-chang",5,"公冶長","子謂子貢曰：「女與回也孰愈？」對曰：「賜也何敢望回。回也聞一以知十，賜也聞一以知二。」子曰：「弗如也！吾與女弗如也。」"
"102","analects","gong-ye-chang",5,"公冶長","宰予晝寢。子曰：「朽木不可雕也，糞土之牆不可杇也，於予與何誅。」子曰：「始吾於人也，聽其言而信其行；今吾於人也，聽其言而觀其行。於予與改是。」"
"103","analects","gong-ye-chang",5,"公冶長","子曰：「吾未見剛者。」或對曰：「申棖。」子曰：「棖也慾，焉得剛？」"
"104","analects","gong-ye-chang",5,"公冶長","子貢曰：「我不欲人之加諸我也，吾亦欲無加諸人。」子曰：「賜也，非爾所及也。」"
"105","analects","gong-ye-chang",5,"公冶長","子貢曰：「夫子之文章，可得而聞也；夫子之言性與天道，不可得而聞也。」"
"106","analects","gong-ye-chang",5,"公冶長","子路有聞，未之能行，唯恐有聞。"
"107","analects","gong-ye-chang",5,"公冶長","子貢問曰：「孔文子何以謂之文也？」子曰：「敏而好學，不恥下問，是以謂之文也。」"
"108","analects","gong-ye-chang",5,"公冶長","子謂子產，「有君子之道四焉：其行己也恭，其事上也敬，其養民也惠，其使民也義。」"
"109","analects","gong-ye-chang",5,"公冶長","子曰：「晏平仲善與人交，久而敬之。」"
"110","analects","gong-ye-chang",5,"公冶長","子曰：「臧文仲居蔡，山節藻梲，何如其知也？」"
"111","analects","gong-ye-chang",5,"公冶長","子張問曰：「令尹子文三仕為令尹，無喜色；三已之，無慍色。舊令尹之政，必以告新令尹。何如？」子曰：「忠矣。」曰：「仁矣乎？」曰：「未知，焉得仁？」「崔子弒齊君，陳文子有馬十乘，棄而違之。至於他邦，則曰：『猶吾大夫崔子也。』違之。之一邦，則又曰：『猶吾大夫崔子也。』違之。何如？」子曰：「清矣。」曰：「仁矣乎？」曰：「未知。焉得仁？」"
"112","analects","gong-ye-chang",5,"公冶長","季文子三思而後行。子聞之，曰：「再，斯可矣。」"
"113","analects","gong-ye-chang",5,"公冶長","子曰：「甯武子邦有道則知，邦無道則愚。其知可及也，其愚不可及也。」"
"114","analects","gong-ye-chang",5,"公冶長","子在陳曰：「歸與！歸與！吾黨之小子狂簡，斐然成章，不知所以裁之。」"
"115","analects","gong-ye-chang",5,"公冶長","子曰：「伯夷、叔齊不念舊惡，怨是用希。」"
"116","analects","gong-ye-chang",5,"公冶長","子曰：「孰謂微生高直？或乞醯焉，乞諸其鄰而與之。」"
"117","analects","gong-ye-chang",5,"公冶長","子曰：「巧言、令色、足恭，左丘明恥之，丘亦恥之。匿怨而友其人，左丘明恥之，丘亦恥之。」"
"118","analects","gong-ye-chang",5,"公冶長","顏淵、季路侍。子曰：「盍各言爾志？」子路曰：「願車馬、衣輕裘，與朋友共。敝之而無憾。」顏淵曰：「願無伐善，無施勞。」子路曰：「願聞子之志。」子曰：「老者安之，朋友信之，少者懷之。」"
"119","analects","gong-ye-chang",5,"公冶長","子曰：「已矣乎！吾未見能見其過而內自訟者也。」"
"120","analects","gong-ye-chang",5,"公冶長","子曰：「十室之邑，必有忠信如丘者焉，不如丘之好學也。」"
"121","analects","yong-ye",6,"雍也","子曰：「雍也可使南面。」"
"122","analects","yong-ye",6,"雍也","仲弓問子桑伯子，子曰：「可也簡。」仲弓曰：「居敬而行簡，以臨其民，不亦可乎？居簡而行簡，無乃大簡乎？」子曰：「雍之言然。」"
"123","analects","yong-ye",6,"雍也","哀公問：「弟子孰為好學？」孔子對曰：「有顏回者好學，不遷怒，不貳過。不幸短命死矣！今也則亡，未聞好學者也。」"
"124","analects","yong-ye",6,"雍也","子華使於齊，冉子為其母請粟。子曰：「與之釜。」請益。曰：「與之庾。」冉子與之粟五秉。子曰：「赤之適齊也，乘肥馬，衣輕裘。吾聞之也，君子周急不繼富。」"
"125","analects","yong-ye",6,"雍也","原思為之宰，與之粟九百，辭。子曰：「毋！以與爾鄰里鄉黨乎！」"
"126","analects","yong-ye",6,"雍也","子謂仲弓曰：「犂牛之子騂且角，雖欲勿用，山川其舍諸？」"
"127","analects","yong-ye",6,"雍也","子曰：「回也，其心三月不違仁，其餘則日月至焉而已矣。」"
"128","analects","yong-ye",6,"雍也","季康子問：「仲由可使從政也與？」子曰：「由也果，於從政乎何有？」曰：「賜也，可使從政也與？」曰：「賜也達，於從政乎何有？」曰：「求也，可使從政也與？」曰：「求也藝，於從政乎何有？」"
"129","analects","yong-ye",6,"雍也","季氏使閔子騫為費宰。閔子騫曰：「善為我辭焉。如有復我者，則吾必在汶上矣。」"
"130","analects","yong-ye",6,"雍也","伯牛有疾，子問之，自牖執其手，曰：「亡之，命矣夫！斯人也而有斯疾也！斯人也而有斯疾也！」"
"131","analects","yong-ye",6,"雍也","子曰：「賢哉回也！一簞食，一瓢飲，在陋巷。人不堪其憂，回也不改其樂。賢哉回也！」"
"132","analects","yong-ye",6,"雍也","冉求曰：「非不說子之道，力不足也。」子曰：「力不足者，中道而廢。今女畫。」"
"133","analects","yong-ye",6,"雍也","子謂子夏曰：「女為君子儒，無為小人儒。」"
"134","analects","yong-ye",6,"雍也","子游為武城宰。子曰：「女得人焉爾乎？」曰：「有澹臺滅明者，行不由徑。非公事，未嘗至於偃之室也。」"
"135","analects","yong-ye",6,"雍也","子曰：「孟之反不伐，奔而殿。將入門，策其馬，曰：『非敢後也，馬不進也。』」"
"136","analects","yong-ye",6,"雍也","子曰：「不有祝鮀之佞而有宋朝之美，難乎免於今之世矣！」"
"137","analects","yong-ye",6,"雍也","子曰：「誰能出不由戶？何莫由斯道也？」"
"138","analects","yong-ye",6,"雍也","子曰：「質勝文則野，文勝質則史。文質彬彬，然後君子。」"
"139","analects","yong-ye",6,"雍也","子曰：「人之生也直，罔之生也幸而免。」"
"140","analects","yong-ye",6,"雍也","子曰：「知之者不如好之者，好之者不如樂之者。」"
"141","analects","yong-ye",6,"雍也","子曰：「中人以上，可以語上也；中人以下，不可以語上也。」"
"142","analects","yong-ye",6,"雍也","樊遲問知。子曰：「務民之義，敬鬼神而遠之，可謂知矣。」問仁。曰：「仁者先難而後獲，可謂仁矣。」"
"143","analects","yong-ye",6,"雍也","子曰：「知者樂水，仁者樂山；知者動，仁者靜；知者樂，仁者壽。」"
"144","analects","yong-ye",6,"雍也","子曰：「齊一變，至於魯；魯一變，至於道。」"
"145","analects","yong-ye",6,"雍也","子曰：「觚不觚，觚哉！觚哉！」"
"146","analects","yong-ye",6,"雍也","宰我問曰：「仁者，雖告之曰：『井有仁焉。』其從之也？」子曰：「何為其然也？君子可逝也，不可陷也；可欺也，不可罔也。」"
"147","analects","yong-ye",6,"雍也","子曰：「君子博學於文，約之以禮，亦可以弗畔矣夫！」"
"148","analects","yong-ye",6,"雍也","子見南子，子路不說。夫子矢之曰：「予所否者，天厭之！天厭之！」"
"149","analects","yong-ye",6,"雍也","子曰：「中庸之為德也，其至矣乎！民鮮久矣。」"
"150","analects","yong-ye",6,"雍也","子貢曰：「如有博施於民而能濟眾，何如？可謂仁乎？」子曰：「何事於仁，必也聖乎！堯舜其猶病諸！夫仁者，己欲立而立人，己欲達而達人。能近取譬，可謂仁之方也已。」"
"151","analects","shu-er",7,"述而","子曰：「述而不作，信而好古，竊比於我老彭。」"
"152","analects","shu-er",7,"述而","子曰：「默而識之，學而不厭，誨人不倦，何有於我哉？」"
"153","analects","shu-er",7,"述而","子曰：「德之不脩，學之不講，聞義不能徙，不善不能改，是吾憂也。」"
"154","analects","shu-er",7,"述而","子之燕居，申申如也，夭夭如也。"
"155","analects","shu-er",7,"述而","子曰：「甚矣吾衰也！久矣吾不復夢見周公。」"
"156","analects","shu-er",7,"述而","子曰：「志於道，據於德，依於仁，游於藝。」"
"157","analects","shu-er",7,"述而","子曰：「自行束脩以上，吾未嘗無誨焉。」"
"158","analects","shu-er",7,"述而","子曰：「不憤不啟，不悱不發，舉一隅不以三隅反，則不復也。」"
"159","analects","shu-er",7,"述而","子食於有喪者之側，未嘗飽也。"
"160","analects","shu-er",7,"述而","子於是日哭，則不歌。"
"161","analects","shu-er",7,"述而","子謂顏淵曰：「用之則行，舍之則藏，唯我與爾有是夫！」子路曰：「子行三軍，則誰與？」子曰：「暴虎馮河，死而無悔者，吾不與也。必也臨事而懼，好謀而成者也。」"
"162","analects","shu-er",7,"述而","子曰：「富而可求也，雖執鞭之士，吾亦為之。如不可求，從吾所好。」"
"163","analects","shu-er",7,"述而","子之所慎：齊，戰，疾。"
"164","analects","shu-er",7,"述而","子在齊聞韶，三月不知肉味。曰：「不圖為樂之至於斯也！」"
"165","analects","shu-er",7,"述而","冉有曰：「夫子為衛君乎？」子貢曰：「諾。吾將問之。」入，曰：「伯夷、叔齊何人也？」曰：「古之賢人也。」曰：「怨乎？」曰：「求仁而得仁，又何怨。」出，曰：「夫子不為也。」"
"166","analects","shu-er",7,"述而","子曰：「飯疏食飲水，曲肱而枕之，樂亦在其中矣。不義而富且貴，於我如浮雲。」"
"167","analects","shu-er",7,"述而","子曰：「加我數年，五十以學易，可以無大過矣。」"
"168","analects","shu-er",7,"述而","子所雅言，詩、書、執禮，皆雅言也。"
"169","analects","shu-er",7,"述而","葉公問孔子於子路，子路不對。子曰：「女奚不曰，其為人也，發憤忘食，樂以忘憂，不知老之將至云爾。」"
"170","analects","shu-er",7,"述而","子曰：「我非生而知之者，好古，敏以求之者也。」"
"171","analects","shu-er",7,"述而","子不語怪，力，亂，神。"
"172","analects","shu-er",7,"述而","子曰：「三人行，必有我師焉。擇其善者而從之，其不善者而改之。」"
"173","analects","shu-er",7,"述而","子曰：「天生德於予，桓魋其如予何？」"
"174","analects","shu-er",7,"述而","子曰：「二三子以我為隱乎？吾無隱乎爾。吾無行而不與二三子者，是丘也。」"
"175","analects","shu-er",7,"述而","子以四教：文，行，忠，信。"
"176","analects","shu-er",7,"述而","子曰：「聖人，吾不得而見之矣；得見君子者，斯可矣。」子曰：「善人，吾不得而見之矣；得見有恆者，斯可矣。亡而為有，虛而為盈，約而為泰，難乎有恆矣。」"
"177","analects","shu-er",7,"述而","子釣而不綱，弋不射宿。"
"178","analects","shu-er",7,"述而","子曰：「蓋有不知而作之者，我無是也。多聞擇其善者而從之，多見而識之，知之次也。」"
"179","analects","shu-er",7,"述而","互鄉難與言，童子見，門人惑。子曰：「與其進也，不與其退也，唯何甚！人潔己以進，與其潔也，不保其往也。」"
"180","analects","shu-er",7,"述而","子曰：「仁遠乎哉？我欲仁，斯仁至矣。」"
"181","analects","shu-er",7,"述而","陳司敗問昭公知禮乎？孔子曰：「知禮。」孔子退，揖巫馬期而進之，曰：「吾聞君子不黨，君子亦黨乎？君取於吳為同姓，謂之吳孟子。君而知禮，孰不知禮？」巫馬期以告。子曰：「丘也幸，苟有過，人必知之。」"
"182","analects","shu-er",7,"述而","子與人歌而善，必使反之，而後和之。"
"183","analects","shu-er",7,"述而","子曰：「文，莫吾猶人也。躬行君子，則吾未之有得。」"
"184","analects","shu-er",7,"述而","子曰：「若聖與仁，則吾豈敢？抑為之不厭，誨人不倦，則可謂云爾已矣。」公西華曰：「正唯弟子不能學也。」"
"185","analects","shu-er",7,"述而","子疾病，子路請禱。子曰：「有諸？」子路對曰：「有之。誄曰：『禱爾于上下神祇。』」子曰：「丘之禱久矣。」"
"186","analects","shu-er",7,"述而","子曰：「奢則不孫，儉則固。與其不孫也，寧固。」"
"187","analects","shu-er",7,"述而","子曰：「君子坦蕩蕩，小人長戚戚。」"
"188","analects","shu-er",7,"述而","子溫而厲，威而不猛，恭而安。"
"189","analects","tai-bo",8,"泰伯","子曰：「泰伯，其可謂至德也已矣！三以天下讓，民無得而稱焉。」"
"190","analects","tai-bo",8,"泰伯","子曰：「恭而無禮則勞，慎而無禮則葸，勇而無禮則亂，直而無禮則絞。君子篤於親，則民興於仁；故舊不遺，則民不偷。」"
"191","analects","tai-bo",8,"泰伯","曾子有疾，召門弟子曰：「啟予足！啟予手！《詩》云『戰戰兢兢，如臨深淵，如履薄冰。』而今而後，吾知免夫！小子！」"
"192","analects","tai-bo",8,"泰伯","曾子有疾，孟敬子問之。曾子言曰：「鳥之將死，其鳴也哀；人之將死，其言也善。君子所貴乎道者三：動容貌，斯遠暴慢矣；正顏色，斯近信矣；出辭氣，斯遠鄙倍矣。籩豆之事，則有司存。」"
"193","analects","tai-bo",8,"泰伯","曾子曰：「以能問於不能，以多問於寡；有若無，實若虛，犯而不校，昔者吾友嘗從事於斯矣。」"
"194","analects","tai-bo",8,"泰伯","曾子曰：「可以託六尺之孤，可以寄百里之命，臨大節而不可奪也。君子人與？君子人也。」"
"195","analects","tai-bo",8,"泰伯","曾子曰：「士不可以不弘毅，任重而道遠。仁以為己任，不亦重乎？死而後已，不亦遠乎？」"
"196","analects","tai-bo",8,"泰伯","子曰：「興於詩，立於禮。成於樂。」"
"197","analects","tai-bo",8,"泰伯","子曰：「民可使由之，不可使知之。」"
"198","analects","tai-bo",8,"泰伯","子曰：「好勇疾貧，亂也。人而不仁，疾之已甚，亂也。」"
"199","analects","tai-bo",8,"泰伯","子曰：「如有周公之才之美，使驕且吝，其餘不足觀也已。」"
"200","analects","tai-bo",8,"泰伯","子曰：「三年學，不至於穀，不易得也。」"
"201","analects","tai-bo",8,"泰伯","子曰：「篤信好學，守死善道。危邦不入，亂邦不居。天下有道則見，無道則隱。邦有道，貧且賤焉，恥也；邦無道，富且貴焉，恥也。」"
"202","analects","tai-bo",8,"泰伯","子曰：「不在其位，不謀其政。」"
"203","analects","tai-bo",8,"泰伯","子曰：「師摯之始，關雎之亂，洋洋乎！盈耳哉。」"
"204","analects","tai-bo",8,"泰伯","子曰：「狂而不直，侗而不愿，悾悾而不信，吾不知之矣。」"
"205","analects","tai-bo",8,"泰伯","子曰：「學如不及，猶恐失之。」"
"206","analects","tai-bo",8,"泰伯","子曰：「巍巍乎！舜禹之有天下也，而不與焉。」"
"207","analects","tai-bo",8,"泰伯","子曰：「大哉，堯之為君也！巍巍乎！唯天為大，唯堯則之。蕩蕩乎！民無能名焉。巍巍乎！其有成功也；煥乎，其有文章！」"
"208","analects","tai-bo",8,"泰伯","舜有臣五人而天下治。武王曰：「予有亂臣十人。」孔子曰：「才難，不其然乎？唐虞之際，於斯為盛。有婦人焉，九人而已。三分天下有其二，以服事殷。周之德，其可謂至德也已矣。」"
"209","analects","tai-bo",8,"泰伯","子曰：「禹，吾無間然矣。菲飲食，而致孝乎鬼神；惡衣服，而致美乎黻冕；卑宮室，而盡力乎溝洫。禹，吾無間然矣。」"
"210","analects","zi-han",9,"子罕","子罕言利，與命，與仁。"
"211","analects","zi-han",9,"子罕","達巷黨人曰：「大哉孔子！博學而無所成名。」子聞之，謂門弟子曰：「吾何執？執御乎？執射乎？吾執御矣。」"
"212","analects","zi-han",9,"子罕","子曰：「麻冕，禮也；今也純，儉。吾從眾。拜下，禮也；今拜乎上，泰也。雖違眾，吾從下。」"
"213","analects","zi-han",9,"子罕","子絕四：毋意，毋必，毋固，毋我。"
"214","analects","zi-han",9,"子罕","子畏於匡。曰：「文王既沒，文不在茲乎？天之將喪斯文也，後死者不得與於斯文也；天之未喪斯文也，匡人其如予何？」"
"215","analects","zi-han",9,"子罕","大宰問於子貢曰：「夫子聖者與？何其多能也？」子貢曰：「固天縱之將聖，又多能也。」子聞之，曰：「大宰知我乎！吾少也賤，故多能鄙事。君子多乎哉？不多也。」"
"216","analects","zi-han",9,"子罕","牢曰：「子云，『吾不試，故藝』。」"
"217","analects","zi-han",9,"子罕","子曰：「吾有知乎哉？無知也。有鄙夫問於我，空空如也，我叩其兩端而竭焉。」"
"218","analects","zi-han",9,"子罕","子曰：「鳳鳥不至，河不出圖，吾已矣夫！」"
"219","analects","zi-han",9,"子罕","子見齊衰者、冕衣裳者與瞽者，見之，雖少必作；過之，必趨。"
"220","analects","zi-han",9,"子罕","顏淵喟然歎曰：「仰之彌高，鑽之彌堅；瞻之在前，忽焉在後。夫子循循然善誘人，博我以文，約我以禮。欲罷不能，既竭吾才，如有所立卓爾。雖欲從之，末由也已。」"
"221","analects","zi-han",9,"子罕","子疾病，子路使門人為臣。病閒，曰：「久矣哉！由之行詐也，無臣而為有臣。吾誰欺？欺天乎？且予與其死於臣之手也，無寧死於二三子之手乎？且予縱不得大葬，予死於道路乎？」"
"222","analects","zi-han",9,"子罕","子貢曰：「有美玉於斯，韞匵而藏諸？求善賈而沽諸？」子曰：「沽之哉！沽之哉！我待賈者也。」"
"223","analects","zi-han",9,"子罕","子欲居九夷。或曰：「陋，如之何！」子曰：「君子居之，何陋之有？」"
"224","analects","zi-han",9,"子罕","子曰：「吾自衛反魯，然後樂正，雅頌各得其所。」"
"225","analects","zi-han",9,"子罕","子曰：「出則事公卿，入則事父兄，喪事不敢不勉，不為酒困，何有於我哉？」"
"226","analects","zi-han",9,"子罕","子在川上，曰：「逝者如斯夫！不舍晝夜。」"
"227","analects","zi-han",9,"子罕","子曰：「吾未見好德如好色者也。」"
"228","analects","zi-han",9,"子罕","子曰：「譬如為山，未成一簣，止，吾止也；譬如平地，雖覆一簣，進，吾往也。」"
"229","analects","zi-han",9,"子罕","子曰：「語之而不惰者，其回也與！」"
"230","analects","zi-han",9,"子罕","子謂顏淵，曰：「惜乎！吾見其進也，未見其止也。」"
"231","analects","zi-han",9,"子罕","子曰：「苗而不秀者有矣夫！秀而不實者有矣夫！」"
"232","analects","zi-han",9,"子罕","子曰：「後生可畏，焉知來者之不如今也？四十、五十而無聞焉，斯亦不足畏也已。」"
"233","analects","zi-han",9,"子罕","子曰：「法語之言，能無從乎？改之為貴。巽與之言，能無說乎？繹之為貴。說而不繹，從而不改，吾末如之何也已矣。」"
"234","analects","zi-han",9,"子罕","子曰：「主忠信，毋友不如己者，過則勿憚改。」"
"235","analects","zi-han",9,"子罕","子曰：「三軍可奪帥也，匹夫不可奪志也。」"
"236","analects","zi-han",9,"子罕","子曰：「衣敝縕袍，與衣狐貉者立，而不恥者，其由也與？『不忮不求，何用不臧？』」子路終身誦之。子曰：「是道也，何足以臧？」"
"237","analects","zi-han",9,"子罕","子曰：「歲寒，然後知松柏之後彫也。」"
"238","analects","zi-han",9,"子罕","子曰：「知者不惑，仁者不憂，勇者不懼。」"
"239","analects","zi-han",9,"子罕","子曰：「可與共學，未可與適道；可與適道，未可與立；可與立，未可與權。」"
"240","analects","zi-han",9,"子罕","「唐棣之華，偏其反而。豈不爾思？室是遠而。」子曰：「未之思也，夫何遠之有？」"
"241","analects","xiang-dang",10,"鄉黨","孔子於鄉黨，恂恂如也，似不能言者。其在宗廟朝廷，便便言，唯謹爾。"
"242","analects","xiang-dang",10,"鄉黨","朝，與下大夫言，侃侃如也；與上大夫言，誾誾如也。君在，踧踖如也。與與如也。"
"243","analects","xiang-dang",10,"鄉黨","君召使擯，色勃如也，足躩如也。揖所與立，左右手。衣前後，襜如也。趨進，翼如也。賓退，必復命曰：「賓不顧矣。」"
"244","analects","xiang-dang",10,"鄉黨","入公門，鞠躬如也，如不容。立不中門，行不履閾。過位，色勃如也，足躩如也，其言似不足者。攝齊升堂，鞠躬如也，屏氣似不息者。出，降一等，逞顏色，怡怡如也。沒階趨進，翼如也。復其位，踧踖如也。"
"245","analects","xiang-dang",10,"鄉黨","執圭，鞠躬如也，如不勝。上如揖，下如授。勃如戰色，足蹜蹜，如有循。享禮，有容色。私覿，愉愉如也。"
"246","analects","xiang-dang",10,"鄉黨","君子不以紺緅飾。紅紫不以為褻服。當暑，袗絺綌，必表而出之。緇衣羔裘，素衣麑裘，黃衣狐裘。褻裘長。短右袂。必有寢衣，長一身有半。狐貉之厚以居。去喪，無所不佩。非帷裳，必殺之。羔裘玄冠不以弔。吉月，必朝服而朝。"
"247","analects","xiang-dang",10,"鄉黨","齊，必有明衣，布。齊，必變食，居必遷坐。"
"248","analects","xiang-dang",10,"鄉黨","食不厭精，膾不厭細。食饐而餲，魚餒而肉敗，不食。色惡，不食。臭惡，不食。失飪，不食。不時，不食。割不正，不食。不得其醬，不食。肉雖多，不使勝食氣。惟酒無量，不及亂。沽酒市脯不食。不撤薑食。不多食。祭於公，不宿肉。祭肉不出三日。出三日，不食之矣。食不語，寢不言。雖疏食菜羹，瓜祭，必齊如也。"
"249","analects","xiang-dang",10,"鄉黨","席不正，不坐。"
"250","analects","xiang-dang",10,"鄉黨","鄉人飲酒，杖者出，斯出矣。鄉人儺，朝服而立於阼階。"
"251","analects","xiang-dang",10,"鄉黨","問人於他邦，再拜而送之。康子饋藥，拜而受之。曰：「丘未達，不敢嘗。」"
"252","analects","xiang-dang",10,"鄉黨","廄焚。子退朝，曰：「傷人乎？」不問馬。"
"253","analects","xiang-dang",10,"鄉黨","君賜食，必正席先嘗之；君賜腥，必熟而薦之；君賜生，必畜之。侍食於君，君祭，先飯。疾，君視之，東首，加朝服，拖紳。君命召，不俟駕行矣。"
"254","analects","xiang-dang",10,"鄉黨","入太廟，每事問。"
"255","analects","xiang-dang",10,"鄉黨","朋友死，無所歸。曰：「於我殯。」朋友之饋，雖車馬，非祭肉，不拜。"
"256","analects","xiang-dang",10,"鄉黨","寢不尸，居不容。見齊衰者，雖狎，必變。見冕者與瞽者，雖褻，必以貌。凶服者式之。式負版者。有盛饌，必變色而作。迅雷風烈，必變。"
"257","analects","xiang-dang",10,"鄉黨","升車，必正立執綏。車中，不內顧，不疾言，不親指。"
"258","analects","xiang-dang",10,"鄉黨","色斯舉矣，翔而後集。曰：「山梁雌雉，時哉！時哉！」子路共之，三嗅而作。"
"259","analects","xian-jin",11,"先進","子曰：「先進於禮樂，野人也；後進於禮樂，君子也。如用之，則吾從先進。」"
"260","analects","xian-jin",11,"先進","子曰：「從我於陳、蔡者，皆不及門也。」"
"261","analects","xian-jin",11,"先進","德行：顏淵，閔子騫，冉伯牛，仲弓。言語：宰我，子貢。政事：冉有，季路。文學：子游，子夏。"
"262","analects","xian-jin",11,"先進","子曰：「回也非助我者也，於吾言無所不說。」"
"263","analects","xian-jin",11,"先進","子曰：「孝哉閔子騫！人不間於其父母昆弟之言。」"
"264","analects","xian-jin",11,"先進","南容三復白圭，孔子以其兄之子妻之。"
"265","analects","xian-jin",11,"先進","季康子問：「弟子孰為好學？」孔子對曰：「有顏回者好學，不幸短命死矣！今也則亡。」"
"266","analects","xian-jin",11,"先進","顏淵死，顏路請子之車以為之椁。子曰：「才不才，亦各言其子也。鯉也死，有棺而無椁。吾不徒行以為之椁。以吾從大夫之後，不可徒行也。」"
"267","analects","xian-jin",11,"先進","顏淵死。子曰：「噫！天喪予！天喪予！」"
"268","analects","xian-jin",11,"先進","顏淵死，子哭之慟。從者曰：「子慟矣。」曰：「有慟乎？非夫人之為慟而誰為！」"
"269","analects","xian-jin",11,"先進","顏淵死，門人欲厚葬之，子曰：「不可。」門人厚葬之。子曰：「回也視予猶父也，予不得視猶子也。非我也，夫二三子也。」"
"270","analects","xian-jin",11,"先進","季路問事鬼神。子曰：「未能事人，焉能事鬼？」敢問死。曰：「未知生，焉知死？」"
"271","analects","xian-jin",11,"先進","閔子侍側，誾誾如也；子路，行行如也；冉有、子貢，侃侃如也。子樂。「若由也，不得其死然。」"
"272","analects","xian-jin",11,"先進","魯人為長府。閔子騫曰：「仍舊貫，如之何？何必改作？」子曰：「夫人不言，言必有中。」"
"273","analects","xian-jin",11,"先進","子曰：「由之瑟奚為於丘之門？」門人不敬子路。子曰：「由也升堂矣，未入於室也。」"
"274","analects","xian-jin",11,"先進","子貢問：「師與商也孰賢？」子曰：「師也過，商也不及。」曰：「然則師愈與？」子曰：「過猶不及。」"
"275","analects","xian-jin",11,"先進","季氏富於周公，而求也為之聚斂而附益之。子曰：「非吾徒也。小子鳴鼓而攻之，可也。」"
"276","analects","xian-jin",11,"先進","柴也愚，參也魯，師也辟，由也喭。"
"277","analects","xian-jin",11,"先進","子曰：「回也其庶乎，屢空。賜不受命，而貨殖焉，億則屢中。」"
"278","analects","xian-jin",11,"先進","子張問善人之道。子曰：「不踐跡，亦不入於室。」"
"279","analects","xian-jin",11,"先進","子曰：「論篤是與，君子者乎？色莊者乎？」"
"280","analects","xian-jin",11,"先進","子路問：「聞斯行諸？」子曰：「有父兄在，如之何其聞斯行之？」冉有問：「聞斯行諸？」子曰：「聞斯行之。」公西華曰：「由也問聞斯行諸，子曰『有父兄在』；求也問聞斯行諸，子曰『聞斯行之』。赤也惑，敢問。」子曰：「求也退，故進之；由也兼人，故退之。」"
"281","analects","xian-jin",11,"先進","子畏於匡，顏淵後。子曰：「吾以女為死矣。」曰：「子在，回何敢死？」"
"282","analects","xian-jin",11,"先進","季子然問：「仲由、冉求可謂大臣與？」子曰：「吾以子為異之問，曾由與求之問。所謂大臣者：以道事君，不可則止。今由與求也，可謂具臣矣。」曰：「然則從之者與？」子曰：「弒父與君，亦不從也。」"
"283","analects","xian-jin",11,"先進","子路使子羔為費宰。子曰：「賊夫人之子。」子路曰：「有民人焉，有社稷焉。何必讀書，然後為學？」子曰：「是故惡夫佞者。」"
"284","analects","xian-jin",11,"先進","子路、曾皙、冉有、公西華侍坐。子曰：「以吾一日長乎爾，毋吾以也。居則曰：「不吾知也！』如或知爾，則何以哉？」子路率爾而對曰：「千乘之國，攝乎大國之間，加之以師旅，因之以饑饉；由也為之，比及三年，可使有勇，且知方也。」夫子哂之。「求！爾何如？」對曰：「方六七十，如五六十，求也為之，比及三年，可使足民。如其禮樂，以俟君子。」「赤！爾何如？」對曰：「非曰能之，願學焉。宗廟之事，如會同，端章甫，願為小相焉。」「點！爾何如？」鼓瑟希，鏗爾，舍瑟而作。對曰：「異乎三子者之撰。」子曰：「何傷乎？亦各言其志也。」曰：「莫春者，春服既成。冠者五六人，童子六七人，浴乎沂，風乎舞雩，詠而歸。」夫子喟然歎曰：「吾與點也！」三子者出，曾皙後。曾皙曰：「夫三子者之言何如？」子曰：「亦各言其志也已矣。」曰：「夫子何哂由也？」曰：「為國以禮，其言不讓，是故哂之。」「唯求則非邦也與？」「安見方六七十如五六十而非邦也者？」「唯赤則非邦也與？」「宗廟會同，非諸侯而何？赤也為之小，孰能為之大？」"
"285","analects","yan-yuan",12,"顏淵","顏淵問仁。子曰：「克己復禮為仁。一日克己復禮，天下歸仁焉。為仁由己，而由人乎哉？」顏淵曰：「請問其目。」子曰：「非禮勿視，非禮勿聽，非禮勿言，非禮勿動。」顏淵曰：「回雖不敏，請事斯語矣。」"
"286","analects","yan-yuan",12,"顏淵","仲弓問仁。子曰：「出門如見大賓，使民如承大祭。己所不欲，勿施於人。在邦無怨，在家無怨。」仲弓曰：「雍雖不敏，請事斯語矣。」"
"287","analects","yan-yuan",12,"顏淵","司馬牛問仁。子曰：「仁者其言也訒。」曰：「其言也訒，斯謂之仁已乎？」子曰：「為之難，言之得無訒乎？」"
"288","analects","yan-yuan",12,"顏淵","司馬牛問君子。子曰：「君子不憂不懼。」曰：「不憂不懼，斯謂之君子已乎？」子曰：「內省不疚，夫何憂何懼？」"
"289","analects","yan-yuan",12,"顏淵","司馬牛憂曰：「人皆有兄弟，我獨亡。」子夏曰：「商聞之矣：死生有命，富貴在天。君子敬而無失，與人恭而有禮。四海之內，皆兄弟也。君子何患乎無兄弟也？」"
"290","analects","yan-yuan",12,"顏淵","子張問明。子曰：「浸潤之譖，膚受之愬，不行焉。可謂明也已矣。浸潤之譖膚受之愬不行焉，可謂遠也已矣。」"
"291","analects","yan-yuan",12,"顏淵","子貢問政。子曰：「足食。足兵。民信之矣。」子貢曰：「必不得已而去，於斯三者何先？」曰：「去兵。」子貢曰：「必不得已而去，於斯二者何先？」曰：「去食。自古皆有死，民無信不立。」"
"292","analects","yan-yuan",12,"顏淵","棘子成曰：「君子質而已矣，何以文為？」子貢曰：「惜乎！夫子之說，君子也。駟不及舌。文猶質也，質猶文也。虎豹之鞟，猶犬羊之鞟。」"
"293","analects","yan-yuan",12,"顏淵","哀公問於有若曰：「年饑，用不足，如之何？」有若對曰：「盍徹乎？」曰：「二，吾猶不足，如之何其徹也？」對曰：「百姓足，君孰與不足？百姓不足，君孰與足？」"
"294","analects","yan-yuan",12,"顏淵","子張問崇德、辨惑。子曰：「主忠信，徙義，崇德也。愛之欲其生，惡之欲其死。既欲其生，又欲其死，是惑也。『誠不以富，亦祗以異。』」"
"295","analects","yan-yuan",12,"顏淵","齊景公問政於孔子。孔子對曰：「君君，臣臣，父父，子子。」公曰：「善哉！信如君不君，臣不臣，父不父，子不子，雖有粟，吾得而食諸？」"
"296","analects","yan-yuan",12,"顏淵","子曰：「片言可以折獄者，其由也與？」子路無宿諾。"
"297","analects","yan-yuan",12,"顏淵","子曰：「聽訟，吾猶人也，必也使無訟乎！」"
"298","analects","yan-yuan",12,"顏淵","子張問政。子曰：「居之無倦，行之以忠。」"
"299","analects","yan-yuan",12,"顏淵","子曰：「君子博學於文，約之以禮，亦可以弗畔矣夫！」"
"300","analects","yan-yuan",12,"顏淵","子曰：「君子成人之美，不成人之惡。小人反是。」"
"301","analects","yan-yuan",12,"顏淵","季康子問政於孔子。孔子對曰：「政者，正也。子帥以正，孰敢不正？」"
"302","analects","yan-yuan",12,"顏淵","季康子患盜，問於孔子。孔子對曰：「苟子之不欲，雖賞之不竊。」"
"303","analects","yan-yuan",12,"顏淵","季康子問政於孔子曰：「如殺無道，以就有道，何如？」孔子對曰：「子為政，焉用殺？子欲善，而民善矣。君子之德風，小人之德草。草上之風，必偃。」"
"304","analects","yan-yuan",12,"顏淵","子張問：「士何如斯可謂之達矣？」子曰：「何哉，爾所謂達者？」子張對曰：「在邦必聞，在家必聞。」子曰：「是聞也，非達也。夫達也者，質直而好義，察言而觀色，慮以下人。在邦必達，在家必達。夫聞也者，色取仁而行違，居之不疑。在邦必聞，在家必聞。」"
"305","analects","yan-yuan",12,"顏淵","樊遲從遊於舞雩之下，曰：「敢問崇德、脩慝、辨惑。」子曰：「善哉問！先事後得，非崇德與？攻其惡，無攻人之惡，非脩慝與？一朝之忿，忘其身，以及其親，非惑與？」"
"306","analects","yan-yuan",12,"顏淵","樊遲問仁。子曰：「愛人。」問知。子曰：「知人。」樊遲未達。子曰：「舉直錯諸枉，能使枉者直。」樊遲退，見子夏。曰：「鄉也吾見於夫子而問知，子曰，『舉直錯諸枉，能使枉者直』，何謂也？」子夏曰：「富哉言乎！舜有天下，選於眾，舉皋陶，不仁者遠矣。湯有天下，選於眾，舉伊尹，不仁者遠矣。」"
"307","analects","yan-yuan",12,"顏淵","子貢問友。子曰：「忠告而善道之，不可則止，無自辱焉。」"
"308","analects","yan-yuan",12,"顏淵","曾子曰：「君子以文會友，以友輔仁。」"
"309","analects","zi-lu",13,"子路","子路問政。子曰：「先之，勞之。」請益。曰：「無倦。」"
"310","analects","zi-lu",13,"子路","仲弓為季氏宰，問政。子曰：「先有司，赦小過，舉賢才。」曰：「焉知賢才而舉之？」曰：「舉爾所知。爾所不知，人其舍諸？」"
"311","analects","zi-lu",13,"子路","子路曰：「衛君待子而為政，子將奚先？」子曰：「必也正名乎！」子路曰：「有是哉，子之迂也！奚其正？」子曰：「野哉由也！君子於其所不知，蓋闕如也。名不正，則言不順；言不順，則事不成；事不成，則禮樂不興；禮樂不興，則刑罰不中；刑罰不中，則民無所措手足。故君子名之必可言也，言之必可行也。君子於其言，無所苟而已矣。」"
"312","analects","zi-lu",13,"子路","樊遲請學稼，子曰：「吾不如老農。」請學為圃。曰：「吾不如老圃。」樊遲出。子曰：「小人哉，樊須也！上好禮，則民莫敢不敬；上好義，則民莫敢不服；上好信，則民莫敢不用情。夫如是，則四方之民襁負其子而至矣，焉用稼？」"
"313","analects","zi-lu",13,"子路","子曰：「誦詩三百，授之以政，不達；使於四方，不能專對；雖多，亦奚以為？」"
"314","analects","zi-lu",13,"子路","子曰：「其身正，不令而行；其身不正，雖令不從。」"
"315","analects","zi-lu",13,"子路","子曰：「魯衛之政，兄弟也。」"
"316","analects","zi-lu",13,"子路","子謂衛公子荊，「善居室。始有，曰：『苟合矣。』少有，曰：『苟完矣。』富有，曰：『苟美矣。』」"
"317","analects","zi-lu",13,"子路","子適衛，冉有僕。子曰：「庶矣哉！」冉有曰：「既庶矣。又何加焉？」曰：「富之。」曰：「既富矣，又何加焉？」曰：「教之。」"
"318","analects","zi-lu",13,"子路","子曰：「苟有用我者。期月而已可也，三年有成。」"
"319","analects","zi-lu",13,"子路","子曰：「善人為邦百年，亦可以勝殘去殺矣。誠哉是言也！」"
"320","analects","zi-lu",13,"子路","子曰：「如有王者，必世而後仁。」"
"321","analects","zi-lu",13,"子路","子曰：「苟正其身矣，於從政乎何有？不能正其身，如正人何？」"
"322","analects","zi-lu",13,"子路","冉子退朝。子曰：「何晏也？」對曰：「有政。」子曰：「其事也。如有政，雖不吾以，吾其與聞之。」"
"323","analects","zi-lu",13,"子路","定公問：「一言而可以興邦，有諸？」孔子對曰：「言不可以若是其幾也。人之言曰：『為君難，為臣不易。』如知為君之難也，不幾乎一言而興邦乎？」曰：「一言而喪邦，有諸？」孔子對曰：「言不可以若是其幾也。人之言曰：『予無樂乎為君，唯其言而莫予違也。』如其善而莫之違也，不亦善乎？如不善而莫之違也，不幾乎一言而喪邦乎？」"
"324","analects","zi-lu",13,"子路","葉公問政。子曰：「近者說，遠者來。」"
"325","analects","zi-lu",13,"子路","子夏為莒父宰，問政。子曰：「無欲速，無見小利。欲速，則不達；見小利，則大事不成。」"
"326","analects","zi-lu",13,"子路","葉公語孔子曰：「吾黨有直躬者，其父攘羊，而子證之。」孔子曰：「吾黨之直者異於是。父為子隱，子為父隱，直在其中矣。」"
"327","analects","zi-lu",13,"子路","樊遲問仁。子曰：「居處恭，執事敬，與人忠。雖之夷狄，不可棄也。」"
"328","analects","zi-lu",13,"子路","子貢問曰：「何如斯可謂之士矣？」子曰：「行己有恥，使於四方，不辱君命，可謂士矣。」曰：「敢問其次。」曰：「宗族稱孝焉，鄉黨稱弟焉。」曰：「敢問其次。」曰：「言必信，行必果，硜硜然小人哉！抑亦可以為次矣。」曰：「今之從政者何如？」子曰：「噫！斗筲之人，何足算也。」"
"329","analects","zi-lu",13,"子路","子曰：「不得中行而與之，必也狂狷乎！狂者進取，狷者有所不為也。」"
"330","analects","zi-lu",13,"子路","子曰：「南人有言曰：『人而無恆，不可以作巫醫。』善夫！」「不恆其德，或承之羞。」子曰：「不占而已矣。」"
"331","analects","zi-lu",13,"子路","子曰：「君子和而不同，小人同而不和。」"
"332","analects","zi-lu",13,"子路","子貢問曰：「鄉人皆好之，何如？」子曰：「未可也。」「鄉人皆惡之，何如？」子曰：「未可也。不如鄉人之善者好之，其不善者惡之。」"
"333","analects","zi-lu",13,"子路","子曰：「君子易事而難說也：說之不以道，不說也；及其使人也，器之。小人難事而易說也：說之雖不以道，說也；及其使人也，求備焉。」"
"334","analects","zi-lu",13,"子路","子曰：「君子泰而不驕，小人驕而不泰。」"
"335","analects","zi-lu",13,"子路","子曰：「剛毅、木訥，近仁。」"
"336","analects","zi-lu",13,"子路","子路問曰：「何如斯可謂之士矣？」子曰：「切切、偲偲、怡怡如也，可謂士矣。朋友切切、偲偲，兄弟怡怡。」"
"337","analects","zi-lu",13,"子路","子曰：「善人教民七年，亦可以即戎矣。」"
"338","analects","zi-lu",13,"子路","子曰：「以不教民戰，是謂棄之。」"
"339","analects","xian-wen",14,"憲問","憲問恥。子曰：「邦有道，穀；邦無道，穀，恥也。」「克、伐、怨、欲不行焉，可以為仁矣？」子曰：「可以為難矣，仁則吾不知也。」"
"340","analects","xian-wen",14,"憲問","子曰：「士而懷居，不足以為士矣。」"
"341","analects","xian-wen",14,"憲問","子曰：「邦有道，危言危行；邦無道，危行言孫。」"
"342","analects","xian-wen",14,"憲問","子曰：「有德者，必有言。有言者，不必有德。仁者，必有勇。勇者，不必有仁。」"
"343","analects","xian-wen",14,"憲問","南宮适問於孔子曰：「羿善射，奡盪舟，俱不得其死然；禹稷躬稼，而有天下。」夫子不答，南宮适出。子曰：「君子哉若人！尚德哉若人！」"
"344","analects","xian-wen",14,"憲問","子曰：「君子而不仁者有矣夫，未有小人而仁者也。」"
"345","analects","xian-wen",14,"憲問","子曰：「愛之，能勿勞乎？忠焉，能勿誨乎？」"
"346","analects","xian-wen",14,"憲問","子曰：「為命：裨諶草創之，世叔討論之，行人子羽脩飾之，東里子產潤色之。」"
"347","analects","xian-wen",14,"憲問","或問子產。子曰：「惠人也。」問子西。曰：「彼哉！彼哉！」問管仲。曰：「人也。奪伯氏駢邑三百，飯疏食，沒齒，無怨言。」"
"348","analects","xian-wen",14,"憲問","子曰：「貧而無怨難，富而無驕易。」"
"349","analects","xian-wen",14,"憲問","子曰：「孟公綽，為趙魏老則優，不可以為滕薛大夫。」"
"350","analects","xian-wen",14,"憲問","子路問成人。子曰：「若臧武仲之知，公綽之不欲，卞莊子之勇，冉求之藝，文之以禮樂，亦可以為成人矣。」曰：「今之成人者何必然？見利思義，見危授命，久要不忘平生之言，亦可以為成人矣。」"
"351","analects","xian-wen",14,"憲問","子問公叔文子於公明賈曰：「信乎夫子不言、不笑、不取乎？」公明賈對曰：「以告者過也。夫子時然後言，人不厭其言；樂然後笑，人不厭其笑；義然後取，人不厭其取。」子曰：「其然，豈其然乎？」"
"352","analects","xian-wen",14,"憲問","子曰：「臧武仲以防求為後於魯，雖曰不要君，吾不信也。」"
"353","analects","xian-wen",14,"憲問","子曰：「晉文公譎而不正，齊桓公正而不譎。」"
"354","analects","xian-wen",14,"憲問","子路曰：「桓公殺公子糾，召忽死之，管仲不死。」曰：「未仁乎？」子曰：「桓公九合諸侯，不以兵車，管仲之力也。如其仁！如其仁！」"
"355","analects","xian-wen",14,"憲問","子貢曰：「管仲非仁者與？桓公殺公子糾，不能死，又相之。」子曰：「管仲相桓公，霸諸侯，一匡天下，民到于今受其賜。微管仲，吾其被髮左衽矣。豈若匹夫匹婦之為諒也，自經於溝瀆，而莫之知也。」"
"356","analects","xian-wen",14,"憲問","公叔文子之臣大夫僎，與文子同升諸公。子聞之曰：「可以為文矣。」"
"357","analects","xian-wen",14,"憲問","子言衛靈公之無道也，康子曰：「夫如是，奚而不喪？」孔子曰：「仲叔圉治賓客，祝鮀治宗廟，王孫賈治軍旅。夫如是，奚其喪？」"
"358","analects","xian-wen",14,"憲問","子曰：「其言之不怍，則為之也難。」"
"359","analects","xian-wen",14,"憲問","陳成子弒簡公。孔子沐浴而朝，告於哀公曰：「陳恆弒其君，請討之。」公曰：「告夫三子！」孔子曰：「以吾從大夫之後，不敢不告也。君曰『告夫三子』者。」之三子告，不可。孔子曰：「以吾從大夫之後，不敢不告也。」"
"360","analects","xian-wen",14,"憲問","子路問事君。子曰：「勿欺也，而犯之。」"
"361","analects","xian-wen",14,"憲問","子曰：「君子上達，小人下達。」"
"362","analects","xian-wen",14,"憲問","子曰：「古之學者為己，今之學者為人。」"
"363","analects","xian-wen",14,"憲問","蘧伯玉使人於孔子。孔子與之坐而問焉，曰：「夫子何為？」對曰：「夫子欲寡其過而未能也。」使者出。子曰：「使乎！使乎！」"
"364","analects","xian-wen",14,"憲問","子曰：「不在其位，不謀其政。」曾子曰：「君子思不出其位。」"
"365","analects","xian-wen",14,"憲問","子曰：「君子恥其言而過其行。」"
"366","analects","xian-wen",14,"憲問","子曰：「君子道者三，我無能焉：仁者不憂，知者不惑，勇者不懼。」子貢曰：「夫子自道也。」"
"367","analects","xian-wen",14,"憲問","子貢方人。子曰：「賜也賢乎哉？夫我則不暇。」"
"368","analects","xian-wen",14,"憲問","子曰：「不患人之不己知，患其不能也。」"
"369","analects","xian-wen",14,"憲問","子曰：「不逆詐，不億不信。抑亦先覺者，是賢乎！」"
"370","analects","xian-wen",14,"憲問","微生畝謂孔子曰：「丘何為是栖栖者與？無乃為佞乎？」孔子曰：「非敢為佞也，疾固也。」"
"371","analects","xian-wen",14,"憲問","子曰：「驥不稱其力，稱其德也。」"
"372","analects","xian-wen",14,"憲問","或曰：「以德報怨，何如？」子曰：「何以報德？以直報怨，以德報德。」"
"373","analects","xian-wen",14,"憲問","子曰：「莫我知也夫！」子貢曰：「何為其莫知子也？」子曰：「不怨天，不尤人。下學而上達。知我者，其天乎！」"
"374","analects","xian-wen",14,"憲問","公伯寮愬子路於季孫。子服景伯以告，曰：「夫子固有惑志於公伯寮，吾力猶能肆諸市朝。」子曰：「道之將行也與？命也。道之將廢也與？命也。公伯寮其如命何！」"
"375","analects","xian-wen",14,"憲問","子曰：「賢者辟世，其次辟地，其次辟色，其次辟言。」子曰：「作者七人矣。」"
"376","analects","xian-wen",14,"憲問","子路宿於石門。晨門曰：「奚自？」子路曰：「自孔氏。」曰：「是知其不可而為之者與？」"
"377","analects","xian-wen",14,"憲問","子擊磬於衛。有荷蕢而過孔氏之門者，曰：「有心哉！擊磬乎！」既而曰：「鄙哉！硜硜乎！莫己知也，斯己而已矣。深則厲，淺則揭。」子曰：「果哉！末之難矣。」"
"378","analects","xian-wen",14,"憲問","子張曰：「《書》云：『高宗諒陰，三年不言。』何謂也？」子曰：「何必高宗，古之人皆然。君薨，百官總己以聽於冢宰，三年。」"
"379","analects","xian-wen",14,"憲問","子曰：「上好禮，則民易使也。」"
"380","analects","xian-wen",14,"憲問","子路問君子。子曰：「脩己以敬。」曰：「如斯而已乎？」曰：「脩己以安人。」曰：「如斯而已乎？」曰：「脩己以安百姓。脩己以安百姓，堯舜其猶病諸！」"
"381","analects","xian-wen",14,"憲問","原壤夷俟。子曰：「幼而不孫弟，長而無述焉，老而不死，是為賊！」以杖叩其脛。"
"382","analects","xian-wen",14,"憲問","闕黨童子將命。或問之曰：「益者與？」子曰：「吾見其居於位也，見其與先生並行也。非求益者也，欲速成者也。」"
"383","analects","wei-ling-gong",15,"衛靈公","衛靈公問陳於孔子。孔子對曰：「俎豆之事，則嘗聞之矣；軍旅之事，未之學也。」明日遂行。"
"384","analects","wei-ling-gong",15,"衛靈公","在陳絕糧，從者病，莫能興。子路慍見曰：「君子亦有窮乎？」子曰：「君子固窮，小人窮斯濫矣。」"
"385","analects","wei-ling-gong",15,"衛靈公","子曰：「賜也，女以予為多學而識之者與？」對曰：「然，非與？」曰：「非也，予一以貫之。」"
"386","analects","wei-ling-gong",15,"衛靈公","子曰：「由！知德者鮮矣。」"
"387","analects","wei-ling-gong",15,"衛靈公","子曰：「無為而治者，其舜也與？夫何為哉，恭己正南面而已矣。」"
"388","analects","wei-ling-gong",15,"衛靈公","子張問行。子曰：「言忠信，行篤敬，雖蠻貊之邦行矣；言不忠信，行不篤敬，雖州里行乎哉？立，則見其參於前也；在輿，則見其倚於衡也。夫然後行。」子張書諸紳。"
"389","analects","wei-ling-gong",15,"衛靈公","子曰：「直哉史魚！邦有道，如矢；邦無道，如矢。」君子哉蘧伯玉！邦有道，則仕；邦無道，則可卷而懷之。」"
"390","analects","wei-ling-gong",15,"衛靈公","子曰：「可與言而不與之言，失人；不可與言而與之言，失言。知者不失人，亦不失言。」"
"391","analects","wei-ling-gong",15,"衛靈公","子曰：「志士仁人，無求生以害仁，有殺身以成仁。」"
"392","analects","wei-ling-gong",15,"衛靈公","子貢問為仁。子曰：「工欲善其事，必先利其器。居是邦也，事其大夫之賢者，友其士之仁者。」"
"393","analects","wei-ling-gong",15,"衛靈公","顏淵問為邦。子曰：「行夏之時，乘殷之輅，服周之冕，樂則韶舞。放鄭聲，遠佞人。鄭聲淫，佞人殆。」"
"394","analects","wei-ling-gong",15,"衛靈公","子曰：「人無遠慮，必有近憂。」"
"395","analects","wei-ling-gong",15,"衛靈公","子曰：「已矣乎！吾未見好德如好色者也。」"
"396","analects","wei-ling-gong",15,"衛靈公","子曰：「臧文仲其竊位者與？知柳下惠之賢，而不與立也。」"
"397","analects","wei-ling-gong",15,"衛靈公","子曰：「躬自厚而薄責於人，則遠怨矣。」"
"398","analects","wei-ling-gong",15,"衛靈公","子曰：「不曰『如之何如之何』者，吾末如之何也已矣。」"
"399","analects","wei-ling-gong",15,"衛靈公","子曰：「群居終日，言不及義，好行小慧，難矣哉！」"
"400","analects","wei-ling-gong",15,"衛靈公","子曰：「君子義以為質，禮以行之，孫以出之，信以成之。君子哉！」"
"401","analects","wei-ling-gong",15,"衛靈公","子曰：「君子病無能焉，不病人之不己知也。」"
"402","analects","wei-ling-gong",15,"衛靈公","子曰：「君子疾沒世而名不稱焉。」"
"403","analects","wei-ling-gong",15,"衛靈公","子曰：「君子求諸己，小人求諸人。」"
"404","analects","wei-ling-gong",15,"衛靈公","子曰：「君子矜而不爭，群而不黨。」"
"405","analects","wei-ling-gong",15,"衛靈公","子曰：「君子不以言舉人，不以人廢言。」"
"406","analects","wei-ling-gong",15,"衛靈公","子貢問曰：「有一言而可以終身行之者乎？」子曰：「其恕乎！己所不欲，勿施於人。」"
"407","analects","wei-ling-gong",15,"衛靈公","子曰：「吾之於人也，誰毀誰譽？如有所譽者，其有所試矣。斯民也，三代之所以直道而行也。」"
"408","analects","wei-ling-gong",15,"衛靈公","子曰：「吾猶及史之闕文也，有馬者借人乘之。今亡矣夫！」"
"409","analects","wei-ling-gong",15,"衛靈公","子曰：「巧言亂德，小不忍則亂大謀。」"
"410","analects","wei-ling-gong",15,"衛靈公","子曰：「眾惡之，必察焉；眾好之，必察焉。」"
"411","analects","wei-ling-gong",15,"衛靈公","子曰：「人能弘道，非道弘人。」"
"412","analects","wei-ling-gong",15,"衛靈公","子曰：「過而不改，是謂過矣。」"
"413","analects","wei-ling-gong",15,"衛靈公","子曰：「吾嘗終日不食，終夜不寢，以思，無益，不如學也。」"
"414","analects","wei-ling-gong",15,"衛靈公","子曰：「君子謀道不謀食。耕也，餒在其中矣；學也，祿在其中矣。君子憂道不憂貧。」"
"415","analects","wei-ling-gong",15,"衛靈公","子曰：「知及之，仁不能守之；雖得之，必失之。知及之，仁能守之。不莊以涖之，則民不敬。知及之，仁能守之，莊以涖之。動之不以禮，未善也。」"
"416","analects","wei-ling-gong",15,"衛靈公","子曰：「君子不可小知，而可大受也；小人不可大受，而可小知也。」"
"417","analects","wei-ling-gong",15,"衛靈公","子曰：「民之於仁也，甚於水火。水火，吾見蹈而死者矣，未見蹈仁而死者也。」"
"418","analects","wei-ling-gong",15,"衛靈公","子曰：「當仁不讓於師。」"
"419","analects","wei-ling-gong",15,"衛靈公","子曰：「君子貞而不諒。」"
"420","analects","wei-ling-gong",15,"衛靈公","子曰：「事君，敬其事而後其食。」"
"421","analects","wei-ling-gong",15,"衛靈公","子曰：「有教無類。」"
"422","analects","wei-ling-gong",15,"衛靈公","子曰：「道不同，不相為謀。」"
"423","analects","wei-ling-gong",15,"衛靈公","子曰：「辭達而已矣。」"
"424","analects","wei-ling-gong",15,"衛靈公","師冕見，及階，子曰：「階也。」及席，子曰：「席也。」皆坐，子告之曰：「某在斯，某在斯。」師冕出。子張問曰：「與師言之道與？」子曰：「然。固相師之道也。」"
"425","analects","ji-shi",16,"季氏","季氏將伐顓臾。冉有、季路見於孔子曰：「季氏將有事於顓臾。」孔子曰：「求！無乃爾是過與？夫顓臾，昔者先王以為東蒙主，且在邦域之中矣，是社稷之臣也。何以伐為？」冉有曰：「夫子欲之，吾二臣者皆不欲也。」孔子曰：「求！周任有言曰：『陳力就列，不能者止。』危而不持，顛而不扶，則將焉用彼相矣？且爾言過矣。虎兕出於柙，龜玉毀於櫝中，是誰之過與？」冉有曰：「今夫顓臾，固而近於費。今不取，後世必為子孫憂。」孔子曰：「求！君子疾夫舍曰欲之，而必為之辭。丘也聞有國有家者，不患寡而患不均，不患貧而患不安。蓋均無貧，和無寡，安無傾。夫如是，故遠人不服，則修文德以來之。既來之，則安之。今由與求也，相夫子，遠人不服而不能來也；邦分崩離析而不能守也。而謀動干戈於邦內。吾恐季孫之憂，不在顓臾，而在蕭牆之內也。」"
"426","analects","ji-shi",16,"季氏","孔子曰：「天下有道，則禮樂征伐自天子出；天下無道，則禮樂征伐自諸侯出。自諸侯出，蓋十世希不失矣；自大夫出，五世希不失矣；陪臣執國命，三世希不失矣。天下有道，則政不在大夫。天下有道，則庶人不議。」"
"427","analects","ji-shi",16,"季氏","孔子曰：「祿之去公室，五世矣；政逮於大夫，四世矣；故夫三桓之子孫，微矣。」"
"428","analects","ji-shi",16,"季氏","孔子曰：「益者三友，損者三友。友直，友諒，友多聞，益矣。友便辟，友善柔，友便佞，損矣。」"
"429","analects","ji-shi",16,"季氏","孔子曰：「益者三樂，損者三樂。樂節禮樂，樂道人之善，樂多賢友，益矣。樂驕樂，樂佚遊，樂宴樂，損矣。」"
"430","analects","ji-shi",16,"季氏","孔子曰：「侍於君子有三愆：言未及之而言謂之躁，言及之而不言謂之隱，未見顏色而言謂之瞽。」"
"431","analects","ji-shi",16,"季氏","孔子曰：「君子有三戒：少之時，血氣未定，戒之在色；及其壯也，血氣方剛，戒之在鬭；及其老也，血氣既衰，戒之在得。」"
"432","analects","ji-shi",16,"季氏","孔子曰：「君子有三畏：畏天命，畏大人，畏聖人之言。小人不知天命而不畏也，狎大人，侮聖人之言。」"
"433","analects","ji-shi",16,"季氏","孔子曰：「生而知之者，上也；學而知之者，次也；困而學之，又其次也；困而不學，民斯為下矣。」"
"434","analects","ji-shi",16,"季氏","孔子曰：「君子有九思：視思明，聽思聰，色思溫，貌思恭，言思忠，事思敬，疑思問，忿思難，見得思義。」"
"435","analects","ji-shi",16,"季氏","孔子曰：「見善如不及，見不善如探湯。吾見其人矣，吾聞其語矣。隱居以求其志，行義以達其道。吾聞其語矣，未見其人也。」"
"436","analects","ji-shi",16,"季氏","齊景公有馬千駟，死之日，民無德而稱焉。伯夷叔齊餓于首陽之下，民到于今稱之。其斯之謂與？"
"437","analects","ji-shi",16,"季氏","陳亢問於伯魚曰：「子亦有異聞乎？」對曰：「未也。嘗獨立，鯉趨而過庭。曰：『學詩乎？』對曰：『未也。』『不學詩，無以言。』鯉退而學詩。他日又獨立，鯉趨而過庭。曰：『學禮乎？』對曰：『未也。』『不學禮，無以立。』鯉退而學禮。聞斯二者。」陳亢退而喜曰：「問一得三，聞詩，聞禮，又聞君子之遠其子也。」"
"438","analects","ji-shi",16,"季氏","邦君之妻，君稱之曰夫人，夫人自稱曰小童；邦人稱之曰君夫人，稱諸異邦曰寡小君；異邦人稱之亦曰君夫人。"
"439","analects","yang-huo",17,"陽貨","陽貨欲見孔子，孔子不見，歸孔子豚。孔子時其亡也，而往拜之，遇諸塗。謂孔子曰：「來！予與爾言。」曰：「懷其寶而迷其邦，可謂仁乎？」曰：「不可。」「好從事而亟失時，可謂知乎？」曰：「不可。」「日月逝矣，歲不我與。」孔子曰：「諾。吾將仕矣。」"
"440","analects","yang-huo",17,"陽貨","子曰：「性相近也，習相遠也。」"
"441","analects","yang-huo",17,"陽貨","子曰：「唯上知與下愚不移。」"
"442","analects","yang-huo",17,"陽貨","子之武城，聞弦歌之聲。夫子莞爾而笑，曰：「割雞焉用牛刀？」子游對曰：「昔者偃也聞諸夫子曰：『君子學道則愛人，小人學道則易使也。』」子曰：「二三子！偃之言是也。前言戲之耳。」"
"443","analects","yang-huo",17,"陽貨","公山弗擾以費畔，召，子欲往。子路不說，曰：「末之也已，何必公山氏之之也。」子曰：「夫召我者而豈徒哉？如有用我者，吾其為東周乎？」"
"444","analects","yang-huo",17,"陽貨","子張問仁於孔子。孔子曰：「能行五者於天下，為仁矣。」請問之。曰：「恭、寬、信、敏、惠。恭則不侮，寬則得眾，信則人任焉，敏則有功，惠則足以使人。」"
"445","analects","yang-huo",17,"陽貨","佛肸召，子欲往。子路曰：「昔者由也聞諸夫子曰：『親於其身為不善者，君子不入也。』佛肸以中牟畔，子之往也，如之何！」子曰：「然。有是言也。不曰堅乎，磨而不磷；不曰白乎，涅而不緇。吾豈匏瓜也哉？焉能繫而不食？」"
"446","analects","yang-huo",17,"陽貨","子曰：「由也，女聞六言六蔽矣乎？」對曰：「未也。」「居！吾語女。好仁不好學，其蔽也愚；好知不好學，其蔽也蕩；好信不好學，其蔽也賊；好直不好學，其蔽也絞；好勇不好學，其蔽也亂；好剛不好學，其蔽也狂。」"
"447","analects","yang-huo",17,"陽貨","子曰：「小子！何莫學夫詩？詩，可以興，可以觀，可以群，可以怨。邇之事父，遠之事君。多識於鳥獸草木之名。」"
"448","analects","yang-huo",17,"陽貨","子謂伯魚曰：「女為《周南》、《召南》矣乎？人而不為《周南》、《召南》，其猶正牆面而立也與？」"
"449","analects","yang-huo",17,"陽貨","子曰：「禮云禮云，玉帛云乎哉？樂云樂云，鐘鼓云乎哉？」"
"450","analects","yang-huo",17,"陽貨","子曰：「色厲而內荏，譬諸小人，其猶穿窬之盜也與？」"
"451","analects","yang-huo",17,"陽貨","子曰：「鄉原，德之賊也。」"
"452","analects","yang-huo",17,"陽貨","子曰：「道聽而塗說，德之棄也。」"
"453","analects","yang-huo",17,"陽貨","子曰：「鄙夫！可與事君也與哉？其未得之也，患得之；既得之，患失之。苟患失之，無所不至矣。」"
"454","analects","yang-huo",17,"陽貨","子曰：「古者民有三疾，今也或是之亡也。古之狂也肆，今之狂也蕩；古之矜也廉，今之矜也忿戾；古之愚也直，今之愚也詐而已矣。」"
"455","analects","yang-huo",17,"陽貨","子曰：「巧言令色，鮮矣仁。」"
"456","analects","yang-huo",17,"陽貨","子曰：「惡紫之奪朱也，惡鄭聲之亂雅樂也，惡利口之覆邦家者。」"
"457","analects","yang-huo",17,"陽貨","子曰：「予欲無言。」子貢曰：「子如不言，則小子何述焉？」子曰：「天何言哉？四時行焉，百物生焉，天何言哉？」"
"458","analects","yang-huo",17,"陽貨","孺悲欲見孔子，孔子辭以疾。將命者出戶，取瑟而歌。使之聞之。"
"459","analects","yang-huo",17,"陽貨","宰我問：「三年之喪，期已久矣。君子三年不為禮，禮必壞；三年不為樂，樂必崩。舊穀既沒，新穀既升，鑽燧改火，期可已矣。」子曰：「食夫稻，衣夫錦，於女安乎？」曰：「安。」「女安則為之！夫君子之居喪，食旨不甘，聞樂不樂，居處不安，故不為也。今女安，則為之！」宰我出。子曰：「予之不仁也！子生三年，然後免於父母之懷。夫三年之喪，天下之通喪也。予也，有三年之愛於其父母乎？」"
"460","analects","yang-huo",17,"陽貨","子曰：「飽食終日，無所用心，難矣哉！不有博弈者乎，為之猶賢乎已。」"
"461","analects","yang-huo",17,"陽貨","子路曰：「君子尚勇乎？」子曰：「君子義以為上。君子有勇而無義為亂，小人有勇而無義為盜。」"
"462","analects","yang-huo",17,"陽貨","子貢曰：「君子亦有惡乎？」子曰：「有惡：惡稱人之惡者，惡居下流而訕上者，惡勇而無禮者，惡果敢而窒者。」曰：「賜也亦有惡乎？」「惡徼以為知者，惡不孫以為勇者，惡訐以為直者。」"
"463","analects","yang-huo",17,"陽貨","子曰：「唯女子與小人為難養也，近之則不孫，遠之則怨。」"
"464","analects","yang-huo",17,"陽貨","子曰：「年四十而見惡焉，其終也已。」"
"465","analects","wei-zi",18,"微子","微子去之，箕子為之奴，比干諫而死。孔子曰：「殷有三仁焉。」"
"466","analects","wei-zi",18,"微子","柳下惠為士師，三黜。人曰：「子未可以去乎？」曰：「直道而事人，焉往而不三黜？枉道而事人，何必去父母之邦。」"
"467","analects","wei-zi",18,"微子","齊景公待孔子，曰：「若季氏則吾不能，以季、孟之閒待之。」曰：「吾老矣，不能用也。」孔子行。"
"468","analects","wei-zi",18,"微子","齊人歸女樂，季桓子受之。三日不朝，孔子行。"
"469","analects","wei-zi",18,"微子","楚狂接輿歌而過孔子曰：「鳳兮！鳳兮！何德之衰？往者不可諫，來者猶可追。已而，已而！今之從政者殆而！」孔子下，欲與之言。趨而辟之，不得與之言。"
"470","analects","wei-zi",18,"微子","長沮、桀溺耦而耕，孔子過之，使子路問津焉。長沮曰：「夫執輿者為誰？」子路曰：「為孔丘。」曰：「是魯孔丘與？」曰：「是也。」曰：「是知津矣。」問於桀溺，桀溺曰：「子為誰？」曰：「為仲由。」曰：「是魯孔丘之徒與？」對曰：「然。」曰：「滔滔者天下皆是也，而誰以易之？且而與其從辟人之士也，豈若從辟世之士哉？」耰而不輟。子路行以告。夫子憮然曰：「鳥獸不可與同群，吾非斯人之徒與而誰與？天下有道，丘不與易也。」"
"471","analects","wei-zi",18,"微子","子路從而後，遇丈人，以杖荷蓧。子路問曰：「子見夫子乎？」丈人曰：「四體不勤，五穀不分。孰為夫子？」植其杖而芸。子路拱而立。止子路宿，殺雞為黍而食之，見其二子焉。明日，子路行以告。子曰：「隱者也。」使子路反見之。至則行矣。子路曰：「不仕無義。長幼之節，不可廢也；君臣之義，如之何其廢之？欲潔其身，而亂大倫。君子之仕也，行其義也。道之不行，已知之矣。」"
"472","analects","wei-zi",18,"微子","逸民：伯夷、叔齊、虞仲、夷逸、朱張、柳下惠、少連。子曰：「不降其志，不辱其身，伯夷、叔齊與！」謂：「柳下惠、少連，降志辱身矣。言中倫，行中慮，其斯而已矣。」謂：「虞仲、夷逸，隱居放言。身中清，廢中權。」「我則異於是，無可無不可。」"
"473","analects","wei-zi",18,"微子","大師摯適齊，亞飯干適楚，三飯繚適蔡，四飯缺適秦。鼓方叔入於河，播鼗武入於漢，少師陽、擊磬襄，入於海。"
"474","analects","wei-zi",18,"微子","周公謂魯公曰：「君子不施其親，不使大臣怨乎不以。故舊無大故，則不棄也。無求備於一人。」"
"475","analects","wei-zi",18,"微子","周有八士：伯達、伯適、仲突、仲忽、叔夜、叔夏、季隨、季騧。"
"476","analects","zi-zhang",19,"子張","子張曰：「士見危致命，見得思義，祭思敬，喪思哀，其可已矣。」"
"477","analects","zi-zhang",19,"子張","子張曰：「執德不弘，信道不篤，焉能為有？焉能為亡？」"
"478","analects","zi-zhang",19,"子張","子夏之門人問交於子張。子張曰：「子夏云何？」對曰：「子夏曰：『可者與之，其不可者拒之。』」子張曰：「異乎吾所聞：君子尊賢而容眾，嘉善而矜不能。我之大賢與，於人何所不容？我之不賢與，人將拒我，如之何其拒人也？」"
"479","analects","zi-zhang",19,"子張","子夏曰：「雖小道，必有可觀者焉；致遠恐泥，是以君子不為也。」"
"480","analects","zi-zhang",19,"子張","子夏曰：「日知其所亡，月無忘其所能，可謂好學也已矣。」"
"481","analects","zi-zhang",19,"子張","子夏曰：「博學而篤志，切問而近思，仁在其中矣。」"
"482","analects","zi-zhang",19,"子張","子夏曰：「百工居肆以成其事，君子學以致其道。」"
"483","analects","zi-zhang",19,"子張","子夏曰：「小人之過也必文。」"
"484","analects","zi-zhang",19,"子張","子夏曰：「君子有三變：望之儼然，即之也溫，聽其言也厲。」"
"485","analects","zi-zhang",19,"子張","子夏曰：「君子信而後勞其民，未信則以為厲己也；信而後諫，未信則以為謗己也。」"
"486","analects","zi-zhang",19,"子張","子夏曰：「大德不踰閑，小德出入可也。」"
"487","analects","zi-zhang",19,"子張","子游曰：「子夏之門人小子，當洒掃、應對、進退，則可矣。抑末也，本之則無。如之何？」子夏聞之曰：「噫！言游過矣！君子之道，孰先傳焉？孰後倦焉？譬諸草木，區以別矣。君子之道，焉可誣也？有始有卒者，其惟聖人乎！」"
"488","analects","zi-zhang",19,"子張","子夏曰：「仕而優則學，學而優則仕。」"
"489","analects","zi-zhang",19,"子張","子游曰：「喪致乎哀而止。」"
"490","analects","zi-zhang",19,"子張","子游曰：「吾友張也，為難能也。然而未仁。」"
"491","analects","zi-zhang",19,"子張","曾子曰：「堂堂乎張也，難與並為仁矣。」"
"492","analects","zi-zhang",19,"子張","曾子曰：「吾聞諸夫子：人未有自致者也，必也親喪乎！」"
"493","analects","zi-zhang",19,"子張","曾子曰：「吾聞諸夫子：孟莊子之孝也，其他可能也；其不改父之臣，與父之政，是難能也。」"
"494","analects","zi-zhang",19,"子張","孟氏使陽膚為士師，問於曾子。曾子曰：「上失其道，民散久矣。如得其情，則哀矜而勿喜。」"
"495","analects","zi-zhang",19,"子張","子貢曰：「紂之不善，不如是之甚也。是以君子惡居下流，天下之惡皆歸焉。」"
"496","analects","zi-zhang",19,"子張","子貢曰：「君子之過也，如日月之食焉：過也，人皆見之；更也，人皆仰之。」"
"497","analects","zi-zhang",19,"子張","衛公孫朝問於子貢曰：「仲尼焉學？」子貢曰：「文武之道，未墜於地，在人。賢者識其大者，不賢者識其小者，莫不有文武之道焉。夫子焉不學？而亦何常師之有？」"
"498","analects","zi-zhang",19,"子張","叔孫武叔語大夫於朝，曰：「子貢賢於仲尼。」子服景伯以告子貢。子貢曰：「譬之宮牆，賜之牆也及肩，窺見室家之好。夫子之牆數仞，不得其門而入，不見宗廟之美，百官之富。得其門者或寡矣。夫子之云，不亦宜乎！」"
"499","analects","zi-zhang",19,"子張","叔孫武叔毀仲尼。子貢曰：「無以為也，仲尼不可毀也。他人之賢者，丘陵也，猶可踰也；仲尼，日月也，無得而踰焉。人雖欲自絕，其何傷於日月乎？多見其不知量也！」"
"500","analects","zi-zhang",19,"子張","陳子禽謂子貢曰：「子為恭也，仲尼豈賢於子乎？」子貢曰：「君子一言以為知，一言以為不知，言不可不慎也。夫子之不可及也，猶天之不可階而升也。夫子之得邦家者，所謂立之斯立，道之斯行，綏之斯來，動之斯和。其生也榮，其死也哀，如之何其可及也。」"
"501","analects","yao-yue",20,"堯曰","堯曰：「咨！爾舜！天之曆數在爾躬。允執其中。四海困窮，天祿永終。」舜亦以命禹。曰：「予小子履，敢用玄牡，敢昭告于皇皇后帝：有罪不敢赦。帝臣不蔽，簡在帝心。朕躬有罪，無以萬方；萬方有罪，罪在朕躬。」周有大賚，善人是富。「雖有周親，不如仁人。百姓有過，在予一人。」謹權量，審法度，修廢官，四方之政行焉。興滅國，繼絕世，舉逸民，天下之民歸心焉。所重：民、食、喪、祭。寬則得眾，信則民任焉，敏則有功，公則說。"
"502","analects","yao-yue",20,"堯曰","子張問於孔子曰：「何如斯可以從政矣？」子曰：「尊五美，屏四惡，斯可以從政矣。」子張曰：「何謂五美？」子曰：「君子惠而不費，勞而不怨，欲而不貪，泰而不驕，威而不猛。」子張曰：「何謂惠而不費？」子曰：「因民之所利而利之，斯不亦惠而不費乎？擇可勞而勞之，又誰怨？欲仁而得仁，又焉貪？君子無眾寡，無小大，無敢慢，斯不亦泰而不驕乎？君子正其衣冠，尊其瞻視，儼然人望而畏之，斯不亦威而不猛乎？」子張曰：「何謂四惡？」子曰：「不教而殺謂之虐；不戒視成謂之暴；慢令致期謂之賊；猶之與人也，出納之吝，謂之有司。」"
"503","analects","yao-yue",20,"堯曰","子曰：「不知命，無以為君子也。不知禮，無以立也。不知言，無以知人也。」"
"504","mozi","befriending-the-learned",1,"親士","入國而不存其士，則亡國矣。見賢而不急，則緩其君矣。非賢無急，非士無與慮國，緩賢忘士而能以其國存者，未曾有也。"
"505","mozi","befriending-the-learned",1,"親士","昔者文公出走而正天下，桓公去國而霸諸侯，越王句踐遇吳王之醜，而尚攝中國之賢君。三子之能達名成功於天下也，皆於其國抑而大醜也。太上無敗，其次敗而有以成，此之謂用民。"
"506","mozi","befriending-the-learned",1,"親士","吾聞之曰：「非無安居也，我無安心也。非無足財也，我無足心也。」是故君子自難而易彼，眾人自易而難彼，君子進不敗其志，內究其情，雖雜庸民，終無怨心，彼有自信者也。是故為其所難者，必得其所欲焉，未聞為其所欲，而免其所惡者也。是故偪臣傷君，諂下傷上。君必有弗弗之臣，上必有詻詻之下。分議者延延，而支苟者詻詻，焉可以長生保國。"
"507","mozi","befriending-the-learned",1,"親士","臣下重其爵位而不言，近臣則喑，遠臣則唫，怨結於民心，諂諛在側，善議障塞，則國危矣。桀紂不以其無天下之士邪？殺其身而喪天下。故曰：「歸國寶，不若獻賢而進士。」"
"508","mozi","befriending-the-learned",1,"親士","今有五錐，此其銛，銛者必先挫。有五刀，此其錯，錯者必先靡，是以甘井近竭，招木近伐，靈龜近灼，神蛇近暴。是故比于之殪，其抗也；孟賁之殺，其勇也；西施之沈，其美也；吳起之裂，其事也。故彼人者，寡不死其所長，故曰：「太盛難守也。」"
"509","mozi","befriending-the-learned",1,"親士","故雖有賢君，不愛無功之臣；雖有慈父，不愛無益之子。是故不勝其任而處其位，非此位之人也；不勝其爵而處其祿，非此祿之主也。良弓難張，然可以及高入深；良馬難乘，然可以任重致遠；良才難令，然可以致君見尊。是故江河不惡小谷之滿己也，故能大。聖人者，事無辭也，物無違也，故能為天下器。是故江河之水，非一源也。千鎰之裘，非一狐之白也。夫惡有同方取不取同而已者乎？蓋非兼王之道也。是故天地不昭昭，大水不潦潦，大火不燎燎，王德不堯堯者，乃千人之長也。"
"510","mozi","befriending-the-learned",1,"親士","其直如矢，其平如砥，不足以覆萬物，是故谿陝者速涸，逝淺者速竭，墝埆者其地不育。王者淳澤不出宮中，則不能流國矣。"
"511","mozi","self-cultivation",2,"修身","君子戰雖有陳，而勇為本焉。喪雖有禮，而哀為本焉。士雖有學，而行為本焉。是故置本不安者，無務豐末。近者不親，無務來遠。親戚不附，無務外交。事無終始，無務多業。舉物而闇，無務傳聞。"
"512","mozi","self-cultivation",2,"修身","是故先王之治天下也，必察邇來遠，君子察邇而邇脩者也。見不脩行，見毀，而反之身者也，此以怨省而行脩矣。譖慝之言，無入之耳，批扞之聲，無出之口，殺傷人之孩，無存之心，雖有詆訐之民，無所依矣。"
"513","mozi","self-cultivation",2,"修身","故君子力事日彊，願欲日逾，設壯日盛。君子之道也，貧則見廉，富則見義，生則見愛，死則見哀。四行者不可虛假，反之身者也。藏於心者，無以竭愛。動於身者，無以竭恭。出於口者，無以竭馴。暢之四支，接之肌膚，華髮隳巔，而猶弗舍者，其唯聖人乎！"
"514","mozi","self-cultivation",2,"修身","志不彊者智不達，言不信者行不果。據財不能以分人者，不足與友。守道不篤，偏物不博，辯是非不察者，不足與游。本不固者末必幾，雄而不脩者，其後必惰，原濁者流不清，行不信者名必耗。名不徒生而譽不自長，功成名遂，名譽不可虛假，反之身者也。務言而緩行，雖辯必不聽。多力而伐功，雖勞必不圖。慧者心辯而不繁說，多力而不伐功，此以名譽揚天下。言無務為多而務為智，無務為文而務為察。故彼智無察，在身而情，反其路者也。善無主於心者不留，行莫辯於身者不立。名不可簡而成也，譽不可巧而立也，君子以身戴行者也。思利尋焉，忘名忽焉，可以為士於天下者，未嘗有也。"
"515","mozi","on-dyeing",3,"所染","子墨子言見染絲者而歎曰：「染於蒼則蒼，染於黃則黃。所入者變，其色亦變。五入必而已，則為五色矣。故染不可不慎也。」"
"516","mozi","on-dyeing",3,"所染","非獨染絲然也，國亦有染。舜染於許山、伯陽，禹染於皋陶、伯益，湯染於伊尹、仲虺，武王染於太公、周公。此四王者所染當，故王天下，立為天子，功名蔽天地。舉天下之仁義顯人，必稱此四王者。"
"517","mozi","on-dyeing",3,"所染","夏桀染於干辛、推哆，殷紂染於崇侯、惡來，厲王染於厲公長父、榮夷終，幽王染於傅公夷、蔡公穀。此四王者所染不當，故國殘身死，為天下僇。舉天下不義辱人，必稱此四王者。"
"518","mozi","on-dyeing",3,"所染","齊桓染於管仲、鮑叔，晉文染於舅犯、高偃，楚莊染於孫叔、沈尹，吳闔閭染於伍員、文義，越句踐染於范蠡大夫種。此五君所染當，故霸諸侯，功名傅於後世。"
"519","mozi","on-dyeing",3,"所染","范吉射染於長柳朔、王胜，中行寅染於籍秦、高彊，吳夫差染於王孫雒、太宰嚭，知伯搖染於智國、張武，中山尚染於魏義、偃長，宋康染於唐鞅、伷不禮。此六君者所染不當，故國家殘亡，身為刑戮，宗廟破滅，絕無後類，君臣離散，民人流亡。舉天下之貪暴苛擾者，必稱此六君也。"
"520","mozi","on-dyeing",3,"所染","凡君之所以安者，何也？以其行理也，行理性於染當。故善為君者，勞於論人，而佚於治官。不能為君者，傷形費神，愁心勞意，然國逾危，身逾辱。此六君者，非不重其國，愛其身也，以不知要故也。不知要者，所染不當也。"
"521","mozi","on-dyeing",3,"所染","非獨國有染也，士亦有染。其友皆好仁義，淳謹畏令，則家日益，身日安，名日榮，處官得其理矣，則段干木、禽子、傅說之徒是也。其友皆好矜奮，創作比周，則家日損，身日危，名日辱，處官失其理矣，則子西、易牙、豎刁之徒是也。《詩》曰：「必擇所堪。」必謹所堪者，此之謂也。"
"522","mozi","on-the-necessity-of-standards",4,"法儀","子墨子曰：「天下從事者，不可以無法儀，無法儀而其事能成者無有。雖至士之為將相者，皆有法，雖至百工從事者，亦皆有法。百工為方以矩，為圓以規，直以繩，正以縣。無巧工、不巧工，皆以此五者為法。巧者能中之，不巧者雖不能中，放依以從事，猶逾己。故百工從事，皆有法所度。」"
"523","mozi","on-the-necessity-of-standards",4,"法儀","今大者治天下，其次治大國，而無法所度，此不若百工辯也。然則奚以為治法而可？當皆法其父母，奚若？天下為父母者眾，而仁者寡，若皆法其父母，此法不仁也。法不仁不可以為法。當皆法其學，奚若？天下之為學者眾，而仁者寡，若皆法其學，此法不仁也。法不仁不可以為法。當皆法其君，奚若？天下之為君者眾，而仁者寡，若皆法其君，此法不仁也。法不仁不可以為法。故父母、學、君三者，莫可以為治法而可。"
"524","mozi","on-the-necessity-of-standards",4,"法儀","然則奚以為治法而可？故曰莫若法天。天之行廣而無私，其施厚而不德，其明久而不衰，故聖王法之。既以天為法，動作有為，必度於天，天之所欲則為之，天所不欲則止。然而天何欲何惡者也？天必欲人之相愛相利，而不欲人之相惡相賊也。奚以知天之欲人之相愛相利，而不欲人之相惡相賊也？以其兼而愛之，兼而利之也。奚以知天兼而愛之，兼而利之也？以其兼而有之，兼而食之也。"
"525","mozi","on-the-necessity-of-standards",4,"法儀","今天下無大小國，皆天之邑也。人無幼長貴賤，皆天之臣也。此以莫不犓羊、豢犬豬，絜為酒醴粢盛，以敬事天，此不為兼而有之，兼而食之邪？天苟兼而有食之，夫奚說以不欲人之相愛相利也？故曰：「愛人利人者，天必福之，惡人賊人者，天必禍之。」日：「殺不辜者，得不祥焉。夫奚說人為其相殺而天與禍乎？是以天欲人相愛相利，而不欲人相惡相賊也。」"
"526","mozi","on-the-necessity-of-standards",4,"法儀","昔之聖王禹、湯、文、武，兼天下之百姓，率以尊天事鬼，其利人多，故天福之，使立為天子，天下諸侯皆賓事之。暴王桀、紂、幽、厲，兼惡天下之百姓，率以詬天侮鬼。賊其人多，故天禍之，使遂失其國家，身死為僇於天下。後世子孫毀之，至今不息。故為不善以得禍者，桀、紂、幽、厲是也。愛人利人以得福者，禹、湯、文、武是也。愛人利人以得福者有矣，惡人賊人以得禍者亦有矣！"
"527","mozi","seven-causes-of-anxiety",5,"七患","子墨子曰：國有七患。七患者何？城郭溝池不可守而治宮室，一患也。邊國至境四鄰莫救，二患也。先盡民力無用之功，賞賜無能之人，民力盡於無用，財寶虛於持客，三患也。仕者待祿，游者憂反，君脩法討臣，臣懾而不敢拂，四患也。君自以為聖智而不問事，自以為安彊而無守備，四鄰謀之不知戒，五患也。所言不忠，所忠不信，六患也。畜種菽粟不足以食之，大臣不足事之，賞賜不能喜，誅罰不能威，七患也。以七患居國，必無杜稷；以七患守城，敵至國傾。七患之所當，國必有殃。"
"528","mozi","seven-causes-of-anxiety",5,"七患","凡五穀者，民之所仰也，君之所以為養也。故民無仰則君無養，民無食則不可事。故食不可不務也，地不可不力也，用不可不節也。五穀盡收，則五味盡御於主，不盡收則不盡御。一穀不收謂之饉，二穀不收謂之旱，三穀不收謂之凶，四穀不收謂之餽，五穀不收謂之饑。歲饉，則仕者大夫以下皆損祿五分之一。旱，則損五分之二。凶則損五分之三。餽，則損五分之四。饑，則盡無祿，稟食而已矣。故凶饑存乎國，人君徹鼎食五分之五，大夫徹縣，士不入學，君朝之衣不革制，諸侯之客，四鄰之使，雍食而不盛，徹驂騑，塗不芸，馬不食粟，婢妾不衣帛，此告不足之至也。"
"529","mozi","seven-causes-of-anxiety",5,"七患","今有負其子而汲者，隊其子於井中，其母必從而道之。今歲凶，民饑道餓，重其子此疚於隊，其可無察邪？故時年歲善，則民仁且良；時年歲凶，則民吝且惡。夫民何常此之有？為者疾，食者眾，則歲無豐。故曰：「財不足則反之時，食不足則反之用。」故先民以時生財，固本而用財，則財足。故雖上世之聖王，豈能使五穀常收而旱水不至哉？然而無凍餓之民者，何也？其力時急而自養儉也。故《夏書》曰：「禹七年水。」《殷書》曰：「湯五年旱。」此其離凶餓甚矣。然而民不凍餓者，何也？其生財密，其用之節也。"
"530","mozi","seven-causes-of-anxiety",5,"七患","故食無備粟，不可以待凶饑；庫無備兵，雖有義不能征無義；城郭不備全，不可以自守；心無備慮，不可以應卒。是若慶忌無去之心，不能輕出。夫桀無待湯之備，故放；紂無待武王之備，故殺。桀、紂貴為天子，富有天下，然而皆滅亡於百里之君者，何也？有富貴而不為備也。故備者，國之重也；食者，國之寶也；兵者，國之爪也。城者所以自守也。此三者國之具也。"
"531","mozi","seven-causes-of-anxiety",5,"七患","故曰：以其極賞，以賜無功，虛其府庫，以備車馬、衣裘、奇怪，苦其役徒，以治宮室觀樂；死又厚為棺槨，多為衣裘。生時治臺榭，死又脩墳墓。故民苦於外，府庫單於內，上不厭其樂，下不堪其苦。故國離寇敵則傷，民見凶饑則亡，此皆備不具之罪也。且夫食者，聖人之所寶也。故《周書》曰：「國無三年之食者，國非其國也；家無三年之食者，子非其子也。」此之謂國備。"
"532","mozi","indulgence-in-excess",6,"辭過","子墨子曰：古之民，未知為宮時，就陵阜而居，穴而處，下潤濕傷民，故聖王作為宮室。為宮室之法，曰：高足以辟潤濕，邊足以圉風寒，上足以待雪霜雨露，宮牆之高，足以別男女之禮，謹此則止。費財勞力，不加利者，不為也。是故聖王作為宮室，便於生，不以為觀樂也。作為衣服帶履，便於身，不以為辟怪也，故節於身，誨於民，是以天下之民可得而治，財用可得而足。"
"533","mozi","indulgence-in-excess",6,"辭過","當今之主，其為宮室則與此異矣。必厚作斂於百姓，暴奪民衣食之財，以為宮室，臺榭曲直之望，青黃刻鏤之飾。為宮室若此，故左右皆法象之，是以其財不足以待凶饑、賑孤寡，故國貧而民難治也。君實欲天下之治，而惡其亂也，當為宮室不可不節。"
"534","mozi","indulgence-in-excess",6,"辭過","古之民，未知為衣服時，衣皮帶茭，冬則不輕而溫，夏則不輕而凊。聖王以為不中人之情，故作誨婦人治役，脩其城郭，則民勞而不傷；以其常正，收其租稅，則民費而不病。民所苦者非此也，苦於厚作斂於百姓。絲麻，梱布絹，以為民衣。為衣服之法：冬則練帛之中，足以為輕且凊，謹此則止。故聖人為衣服，適身體和肌膚而足矣。非榮耳目而觀愚民也。當是之時，堅車良馬不知貴也，刻鏤文采，不知喜也。何則？其所道之然。故民衣食之財，家足以待旱水凶饑者，何也？得其所以自養之情，而不感於外也。是以其民儉而易治，其君用財節而易贍也。府庫實滿，足以待不然。兵革不頓，士民不勞，足以征不服。故霸王之業，可行於天下矣。"
"535","mozi","indulgence-in-excess",6,"辭過","當今之主，其為衣服則與此異矣，冬則輕煗，夏則輕凊，皆已具矣。必厚作斂於百姓，暴奪民衣食之財，以為錦繡文采靡曼之衣，鑄金以為鉤，珠玉以為珮，女工作文采，男工作刻鏤，以身服，此非云益煗之情也。單財勞力，畢歸之於無用，以此觀之，其為衣服非為身體，皆為觀好，是以其民淫僻而難治，其君奢侈而難諫也。夫以奢侈之君，御妤淫僻之民，欲國無亂，不可得也。君實欲天下之治而惡其亂，當為衣服不可不節。"
"536","mozi","indulgence-in-excess",6,"辭過","古之民未知為飲食時，素食而分處，故聖人作誨男耕稼樹藝，以為民食。其為食也，足以增氣充虛，彊體適腹而巳矣。故其用財節，其自養儉，民富國治。今則不然，厚作斂於百姓，以為美食芻豢，蒸炙魚鱉，大國累百器，小國累十器，前方丈，目不能遍視，手不能遍操，口不能遍味，冬則凍冰，夏則飾饐，人君為飲食如此，故左右象之。是以富貴者奢侈，孤寡者凍餒，欲無亂，不可得也。君實欲天下治而惡其亂，當為食飲，不可不節。"
"537","mozi","indulgence-in-excess",6,"辭過","古之民未知為舟車時，重任不移，遠道不至，故聖王作為舟車，以便民之事。其為舟車也，全固輕利，可以任重致遠，其為用財少，而為利多，是以民樂而利之。故法令不急而行，民不勞而止足用，故民歸之。"
"538","mozi","indulgence-in-excess",6,"辭過","當今之主，其為舟車與此異矣。全固輕利皆已具，必厚作斂於百姓，以飾舟車。飾車以文采，飾舟以刻鏤，女子廢其紡織而脩文采，故民寒。男子離其耕稼而脩刻鏤，故民饑。人君為舟車若此，故左右象之，是以其民饑寒並至，故為姦袤。多則刑罰深，刑罰深則國亂。君實欲天下之治而惡其亂，當為舟車，不可不節。"
"539","mozi","indulgence-in-excess",6,"辭過","凡回於天地之間，包於四海之內，天壤之情，陰陽之和，莫不有也，雖至聖不能更也。何以知其然？聖人有傳：天地也，則曰上下；四時也，則曰陰陽；人情也，則曰男女；禽獸也，則曰牡牝雄雌也。真天壤之情，雖有先王不能更也。雖上世至聖，必蓄私，不以傷行，故民無怨。宮無拘女，故天下無寡夫。內無拘女，外無寡夫，故天下之民眾。當今之君，其蓄私也，大國拘女累千，小國累百，是以天下之男多寡無妻，女多拘無夫，男子失時，故民少。君實欲民之眾而惡其寡，當蓄私不可不節。"
"540","mozi","indulgence-in-excess",6,"辭過","凡此五者，聖人之所儉節也，小人之所淫佚也。儉節則昌，淫佚則亡，此五者不可不節。夫婦節而天地和，風雨節而五穀熟，衣服節而肌膚和。"
"541","mozi","threefold-argument",7,"三辯","程繁問於子墨子曰：「『聖王不為樂』，昔諸侯倦於聽治，息於鐘鼓之樂；士大夫倦於聽治，息於竽瑟之樂；農夫春耕、夏耘、秋斂、冬藏，息於聆缶之樂。今夫子曰：『聖王不為樂』，此譬之猶馬駕而不稅，弓張而不弛，無乃非有血氣者之所不能至邪？」"
"542","mozi","threefold-argument",7,"三辯","子墨子曰：「昔者堯舜有茅茨者，且以為禮，且以為樂。湯放桀於大水，環天下自立以為王，事成功立，無大後患，自作樂，命曰《九招》。武王勝殷殺紂，環天下自立以為王，事成功立，無大後患，因先王之樂，又自作樂，命曰《象》。周成王因先生之樂，命曰《騶虞》。周成王之治天下也，不若武王。武王之治天下也，不若成湯。成湯之治天下也，不若堯舜。故其樂逾繁者，其治逾寡。自此觀之，樂非所以治天下也。」"
"543","mozi","threefold-argument",7,"三辯","程繁曰：「子曰：『聖王無樂』。此亦樂已，若之何其謂聖王無樂也？」子墨子曰：「聖王之命也，多寡之。食之利也，以知饑而食之者智也，因為無知矣。今聖有樂而少，此亦無也。」"
"544","mozi","exaltation-of-the-virtuous-i",8,"尚賢上","子墨子言曰：「古者王公大人為政於國家者，皆欲國家之富，人民之眾，刑政之治，然而不得富而得貧，不得眾而得寡，不得治而得亂，則是本失其所欲，得其所惡，是其故何也？」"
"545","mozi","exaltation-of-the-virtuous-i",8,"尚賢上","子墨子言曰：「是在王公大人為政於國家者，不能以尚賢事能為政也。是故國有賢良之士眾，則國家之治厚，賢良之士寡，則國家之治薄。故大人之務，將在於眾賢而己。」"
"546","mozi","exaltation-of-the-virtuous-i",8,"尚賢上","曰：「然則眾賢之術將柰何哉？」"
"547","mozi","exaltation-of-the-virtuous-i",8,"尚賢上","子墨子言曰：「譬若欲眾其國之善射御之士者，必將富之，貴之，敬之，譽之，然后國之善射御之士，將可得而眾也。況又有賢良之士厚乎德行，辯乎言談，博乎道術者乎，此固國家之珍，而社稷之佐也，亦必且富之，貴之，敬之，譽之，然后國之良士，亦將可得而眾也。"
"548","mozi","exaltation-of-the-virtuous-i",8,"尚賢上","是故古者聖王之為政，言曰：「不義不富，不義不貴，不義不親，不義不近。」是以國之富貴人聞之，皆退而謀曰：『始我所恃者，富貴也，今上舉義不辟貧賤，然則我不可不為義。』親者聞之，亦退而謀曰：『始我所恃者親也，今上舉義不辟親疏，然則我不可不為義。』近者聞之，亦退而謀曰：『始我所恃者近也，今上舉義不避遠，然則我不可不為義。』遠者聞之，亦退而謀曰：『我始以遠為無恃，今上舉義不辟遠，然則我不可不為義。』逮至遠鄙郊外之臣，門庭庶子，國中之眾、四鄙之萌人聞之，皆競為義。是其故何也？曰：上之所以使下者，一物也，下之所以事上者，一術也。譬之富者有高牆深宮，牆立既，謹上為鑿一門，有盜人入，闔其自入而求之，盜其無自出。是其故何也？則上得要也。"
"549","mozi","exaltation-of-the-virtuous-i",8,"尚賢上","故古者聖王之為政，列德而尚賢，雖在農與工肆之人，有能則舉之，高予之爵，重予之祿，任之以事，斷予之令，曰：「爵位不高則民弗敬，蓄祿不厚則民不信，政令不斷則民不畏」，舉三者授之賢者，非為賢賜也，欲其事之成。故當是時，以德就列，以官服事，以勞殿賞，量功而分祿。故官無常貴，而民無終賤，有能則舉之，無能則下之，舉公義，辟私怨，此若言之謂也。故古者堯舉舜於服澤之陽，授之政，天下平；禹舉益於陰方之中，授之政，九州成；湯舉伊尹於庖廚之中，授之政，其謀得；文王舉閎夭泰顛於罝罔之中，授之政，西土服。故當是時，雖在於厚祿尊位之臣，莫不敬懼而施，雖在農與工肆之人，莫不競勸而尚意。故士者所以為輔相承嗣也。故得士則謀不困，體不勞，名立而功業彰而惡不生，則由得士也。」"
"550","mozi","exaltation-of-the-virtuous-i",8,"尚賢上","是故子墨子言曰：「得意賢士不可不舉，不得意賢士不可不舉，尚欲祖述堯舜禹湯之道，將不可以不尚賢。夫尚賢者，政之本也。」"
"551","mozi","exaltation-of-the-virtuous-ii",9,"尚賢中","子墨子言曰：「今王公大人之君人民，主社稷，治國家，欲脩保而勿失，故不察尚賢為政之本也。何以知尚賢之為政本也？曰自貴且智者，為政乎愚且賤者，則治；自愚且賤者，為政乎貴且智者，則亂。是以知尚賢之為政本也。故古者聖王甚尊尚賢而任使能，不黨父兄，不偏貴富，不嬖顏色，賢者舉而上之，富而貴之，以為官長；不肖者抑而廢之，貧而賤之以為徒役，是以民皆勸其賞，畏其罰，相率而為賢。者以賢者眾，而不肖者寡，此謂進賢。然後聖人聽其言，跡其行，察其所能，而慎予官，此謂事能。故可使治國者，使治國，可使長官者，使長官，可使治邑者，使治邑。凡所使治國家，官府，邑里，此皆國之賢者也。"
"552","mozi","exaltation-of-the-virtuous-ii",9,"尚賢中","賢者之治國者也，蚤朝晏退，聽獄治政，是以國家治而刑法正。賢者之長官也，夜寢夙興，收斂關市、山林、澤梁之利，以實官府，是以官府實而財不散。賢者之治邑也，蚤出莫入，耕稼、樹藝、聚菽粟，是以菽粟多而民足乎食。故國家治則刑法正，官府實則萬民富。上有以絜為酒醴栥盛，以祭祀天鬼；外有以為皮幣，與四鄰諸侯交接，內有以食飢息勞，將養其萬民。外有以懷天下之賢人。是故上者天鬼富之，外者諸侯與之，內者萬民親之，賢人歸之，以此謀事則得，舉事則成，入守則固，出誅則彊。故唯昔三代聖王堯、舜、禹、湯、文、武，之所以王天下正諸侯者，此亦其法已。"
"553","mozi","exaltation-of-the-virtuous-ii",9,"尚賢中","既曰若法，未知所以行之術，則事猶若未成，是以必為置三本。何謂三本？曰爵位不高則民不敬也，蓄祿不厚則民不信也，政令不斷則民不畏也。故古聖王高予之爵，重予之祿，任之以事，斷予之令，夫豈為其臣賜哉，欲其事之成也。《詩》曰：『告女憂卹，誨女予爵，孰能執熱，鮮不用濯。』則此語古者國君諸侯之不可以不執善，承嗣輔佐也。譬之猶執熱之有濯也。將休其手焉。古者聖王唯毋得賢人而使之，般爵以貴之，裂地以封之，終身不厭。賢人唯毋得明君而事之，竭四肢之力以任君之事，終身不倦。若有美善則歸之上，是以美善在上，而所怨謗在下，寧樂在君，憂慼在臣，故古者聖王之為政若此。"
"554","mozi","exaltation-of-the-virtuous-ii",9,"尚賢中","今王公大人亦欲效人以尚賢使能為政，高予之爵，而祿不從也。夫高爵而無祿，民不信也。曰：『此非中實愛我也，假藉而用我也。』夫假藉之民，將豈能親其上哉！故先王言曰：『貪於政者「不能分人以事，厚於貨者不能分人以祿。」事則不與，祲則不分，請問天下之賢人將何自至乎王公大人之側哉？若苟賢者不至乎王公大人之側，則此不肖者在左右也。不肖者在左右，則其所譽不當賢，而所罰不當暴，王公大人尊此以為政乎國家，則賞亦必不當賢，而罰亦必不當暴。若苟賞不當賢而罰不當暴，則是為賢者不勸而為暴者不沮矣。是以入則不慈孝父母，出則不長弟鄉里，居處無節，出入無度，男女無別。使治官府則盜竊，守城則倍畔，君有難則不死，出亡則不從，使斷獄則不中，分財則不均，與謀事不得，舉事不成，入守不固，出誅不彊。故雖昔者三代暴王桀紂幽厲之所以失措其國家，傾覆其社稷者，已此故也。何則？皆以明小物而不明大物也。"
"555","mozi","exaltation-of-the-virtuous-ii",9,"尚賢中","今王公大人，有一衣裳不能制也，必藉良工；有一牛羊不能殺也，必藉良宰。故當若之二物者，王公大人未知以尚賢使能為政也。逮至其國家之亂，社稷之危，則不知使能以治之，親戚則使之，無故富貴、面目佼好則使之。夫無故富貴、面目佼好則使之，豈必智且有慧哉！若使之治國家，則此使不智慧者治國家也，國家之亂既可得而知已。且夫王公大人有所愛其色而使，其心不察其知而與其愛。是故不能治百人者，使處乎千人之官，不能治千人者，使處乎萬人之官。此其故何也？曰處若官者爵高而祿厚，故愛其色而使之焉。夫不能治千人者，使處乎萬人之官，則此官什倍也。夫治之法將日至者也，日以治之，日不什脩，知以治之，知不什益，而予官什倍，則此治一而棄其九矣。雖日夜相接以治若官，官猶若不治，此其故何也？則王公大人不明乎以尚賢使能為政也。故以尚賢使能為政而治者，夫若言之謂也，以下賢為政而亂者，若吾言之謂也。"
"556","mozi","exaltation-of-the-virtuous-ii",9,"尚賢中","今王公大人中實將欲治其國家，欲脩保而勿失，胡不察尚賢為政之本也？且以尚賢為政之本者，亦豈獨子墨子之言哉！此聖王之道，先王之書距年之言也。傳曰：『求聖君哲人，以裨輔而身』，《湯誓》云：『聿求元聖，與之戮力同心，以治天下。』則此言聖之不失以尚賢使能為政也。故古者聖王唯能審以尚賢使能為政，無異物雜焉，天下皆得其利。古者舜耕歷山，陶河瀕，漁雷澤，堯得之服澤之陽，舉以為天子，與接天下之政，治天下之民。伊摯，有莘氏女之私臣，親為庖人，湯得之，舉以為己相，與接天下之政，治天下之民。傅說被褐帶索。庸築乎傅巖，武丁得之，舉以為三公，與接天下之政，治天下之民。此何故始賤卒而貴，始貧卒而富？則王公大人明乎以尚賢使能為政。是以民無飢而不得食，寒而不得衣，勞而不得息，亂而不得治者。"
"557","mozi","exaltation-of-the-virtuous-ii",9,"尚賢中","故古聖王以審以尚賢使能為政，而取法於天。雖天亦不辯貧富、貴賤、遠邇、親疏、賢者舉而尚之，不肖者抑而廢之。然則富貴為賢，以得其賞者誰也？曰若昔者三代聖王堯、舜、禹、湯、文、武者是也。所以得其賞何也？曰其為政乎天下也，兼而愛之，從而利之，又率天下之萬民以尚尊天、事鬼、愛利萬民，是故天鬼賞之，立為天子，以為民父母，萬民從而譽之曰『聖王』，至今不已。則此富貴為賢，以得其賞者也。然則富貴為暴，以得其罰者誰也？曰若昔者三代暴王桀、紂、幽、厲者是也。何以知其然也？曰其為政乎天下也，兼而憎之，從而賊之，又率天下之民以詬天侮鬼，賊傲萬民，是故天鬼罰之，使身死而為刑戮，子孫離散，室家喪滅，絕無後嗣，萬民從而非之曰「暴王」，至今不已。則此富貴為暴，而以得其罰者也。然則親而不善，以得其罰者誰也？曰若昔者伯鯀，帝之元子，廢帝之德庸，既乃刑之于羽之郊，乃熱照無有及也，帝亦不愛。則此親而不善以得其罰者也。然則天之所使能者誰也？曰若昔者禹、稷、皋陶是也。何以知其然也？先王之書呂刑道之曰：『皇帝清問下民，有辭有苗。曰群后之肆在下，明明不常，鰥寡不蓋，德威維威，德明維明。乃名三后，恤功於民，伯夷降典，哲民維刑。禹平水土，主名山川。稷隆播種，農殖嘉穀。三后成功，維假於民。』則此言三聖人者，謹其言，慎其行，精其思慮，索天下之隱事遺利，以上事天，則天鄉其德，下施之萬民，萬民被其利，終身無已。故先王之言曰：『此道也，大用之天下則不窕，小用之則不困，脩用之則萬民被其利，終身無已。』周頌道之曰：『聖人之德，若天之高，若地之普，其有昭於天下也。若地之固，若山之承，不坼不崩。若日之光，若月之明，與天地同常。』則此言聖人之德，章明博大，埴固，以脩久也。故聖人之德蓋總乎天地者也。"
"558","mozi","exaltation-of-the-virtuous-ii",9,"尚賢中","今王公大人欲王天下，正諸侯，夫無德義將何以哉？其說將必挾震威彊。今王公大人將焉取挾震威彊哉？傾者民之死也。民生為甚欲，死為甚憎，所欲不得而所僧屢至，自古及今未嘗能有以此王天下、正諸侯者也。今大人欲王天下，正諸侯，將欲使意得乎天下，名成乎後世，故不察尚賢政之本也。此聖人之厚行也。」"
"559","mozi","exaltation-of-the-virtuous-iii",10,"尚賢下","子墨子言曰：「天下之王公大人皆欲其國家之富也，人民之眾也，刑法之治也，然而不識以尚賢為政其國家百姓，王公大人本失尚賢為政之本也。若苟王公大人本失尚賢為政之本也，則不能毋舉物示之乎？今若有一諸侯於此，為政其國家也，曰：『凡我國能射御之士，我將賞貴之，不能射御之士，我將罪賤之。』問於若國之士，孰喜孰懼？我以為必能射御之士喜，不能射御之士懼。我賞因而誘之矣，曰：『凡我國之忠信之士，我將賞貴之，不忠信之士，我將罪賤之。』問於若國之士，孰喜孰懼？我以為必忠信之士喜，不忠不信之士懼。今惟毋以尚賢為政其國家百姓，使國為善者勸，為暴者沮，大以為政於天下，使天下之為善者勸，為暴者沮。然昔吾所以貴堯舜禹湯文武之道者，何故以哉？以其唯毋臨眾發政而治民，使天下之為善者可而勸也，為暴者可而沮也。然則此尚賢者也，與堯舜禹湯文武之道同矣。"
"560","mozi","exaltation-of-the-virtuous-iii",10,"尚賢下","而今天下之士君子，居處言語皆尚賢，逮至其臨眾發政而治民，莫知尚賢而使能，我以此知天下之士君子，明小而不明於大也。何以知其然乎？今王公大人，有一牛羊之財不能殺，必索良宰；有一衣裳之財不能制，必索良工。當王公大人之於此也，雖有骨肉之親，無故富貴、面目美好者，實知其不能也，不使之也，是何故？恐其敗財也。當王公大人之於此也，則不失尚賢而使能。王公大人有一罷馬不能治，必索良醫；有一危弓不能張，必索良工。當王公大人之於此也，雖有骨肉之親，無故富貴、面目美好者，實知其不能也，必不使。是何故？恐其敗財也。當王公大人之於此也，則不失尚賢而使能。逮至其國家則不然，王公大人骨肉之親，無故富貴、面目美好者，則舉之，則王公大人之親其國家也，不若親其一危弓、罷馬、衣裳、牛羊之財與。我以此知天下之士君子皆明於小，而不明於大也。此譬猶瘖者而使為行人，聾者而使為樂師。"
"561","mozi","exaltation-of-the-virtuous-iii",10,"尚賢下","是故古之聖王之治天下也，其所富，其所貴，未必王公大人骨肉之親、無故富貴、面目美好者也。是故昔者舜耕於歷山，陶於河瀕，漁於雷澤，灰於常陽。堯得之服澤之陽，立為天子，使接天下之政，而治天下之民。昔伊尹為莘氏女師僕，使為庖人，湯得而舉之，立為三公，使接天下之政，治天下之民。昔者傅說居北海之洲，圜土之上，衣褐帶索，庸築於傅巖之城，武丁得而舉之，立為三公，使之接天下之政，而治天下之民。是故昔者堯之舉舜也，湯之舉伊尹也，武丁之舉傅說也，豈以為骨肉之親、無故富貴、面目美好者哉？惟法其言，用其謀，行其道，上可而利天，中可而利鬼，下可而利人，是故推而上之。"
"562","mozi","exaltation-of-the-virtuous-iii",10,"尚賢下","古者聖王既審尚賢欲以為政，故書之竹帛，琢之槃盂，傳以遺後世子孫。於先王之書呂刑之書然，王曰：『於！來！有國有土，告女訟刑，在今而安百姓，女何擇言人，何敬不刑，何度不及。』能擇人而敬為刑，堯、舜、禹、湯、文、武之道可及也。是何也？則以尚賢及之，於先王之書豎年之言然，曰：『晞夫聖、武、知人，以屏輔而身。』此言先王之治天下也，必選擇賢者以為其群屬輔佐。曰今也天下之士君子，皆欲富貴而惡貧賤。曰然。女何為而得富貴而辟貧賤？莫若為賢。為賢之道將柰何？曰有力者疾以助人，有財者勉以分人，有道者勸以教人。若此則飢者得食，寒者得衣，亂者得治。若飢則得食，寒則得衣，亂則得治，此安生生。"
"563","mozi","exaltation-of-the-virtuous-iii",10,"尚賢下","今王公大人其所富，其所貴，皆王公大人骨肉之親，無故富貴、面目美好者也。今王公大人骨肉之親，無故富貴、面目美好者，焉故必知哉！若不知，使治其國家，則其國家之亂可得而知也。今天下之士君子皆欲富貴而惡貧賤。然女何為而得富貴，而辟貧賤哉？曰莫若為王公大人骨肉之親，無。王公大人骨肉之親，無故富貴、面目美好者，此非可學能者也。使不知辯，德行之厚若禹、湯、文、武不加得也，王公大人骨肉之親，躄、瘖、聾，暴為桀、紂，不加失也。是故以賞不當賢，罰不當暴，其所賞者已無故矣，其所罰者亦無罪。是以使百姓皆攸心解體，沮以為善，垂其股肱之力而不相勞來也；腐臭餘財，而不相分資也，隱慝良道，而不相教誨也。若此，則飢者不推而上之以。"
"564","mozi","exaltation-of-the-virtuous-iii",10,"尚賢下","是故昔者堯有舜，舜有禹，禹有皋陶，湯有小臣，武王有閎夭、泰顛、南宮括、散宜生，得此不勸譽。且今天下之王公大人士君子，中實將欲為仁義，求為士，上欲中聖王之道，下欲中國家百姓之利，而天下和，庶民阜，是以近者安之，遠者歸之。日月之所照，舟車之所及，雨露之所漸，粒食之所養，故尚賢之為說，而不可不察此者也。尚賢者，天鬼百姓之利，而政事之本也。」"
"565","mozi","identification-with-the-superior-i",11,"尚同上","子墨子言曰：「古者民始生，未有刑政之時，蓋其語『人異義』。是以一人則一義，二人則二義，十人則十義，其人茲眾，其所謂義者亦茲眾。是以人是其義，以非人之義，故文相非也。是以內者父子兄弟作怨惡，離散不能相和合。天下之百姓，皆以水火毒藥相虧害，至有餘力不能以相勞，腐列餘財不以相分，隱匿良道不以相教，天下之亂，若禽獸然。"
"566","mozi","identification-with-the-superior-i",11,"尚同上","夫明虖天下之所以亂者，生於無政長。是故選天下之賢可者，立以為天子。天子立，以其力為未足，又選擇天下之賢可者，置立之以為三公。天子三公既以立，以天下為博大，遠國異土之民，是非利害之辯，不可一二而明知，故畫分萬國，立諸侯國君，諸侯國君既已立，以其力為未足，又選擇其國之賢可者，置立之以為正長。"
"567","mozi","identification-with-the-superior-i",11,"尚同上","正長既已具，天子發政於天下之百姓，言曰：『聞善而不善，皆以告其上。上之所是，必皆是之，所非必皆非之，上有過則規諫之，下有善則傍薦之。上同而不下比者，此上之所賞，而下之所譽也。意若聞善而不善，不以告其上，上之所是，弗能是，上之所非，弗能非，上有過弗規諫，下有善弗傍薦，下比不能上同者，此上之所罰，而百姓所毀也。』上以此為賞罰，甚明察以審信。"
"568","mozi","identification-with-the-superior-i",11,"尚同上","是故里長者，里之仁人也。里長發政里之百姓，言曰：『聞善而不善，必以告其鄉長。鄉長之所是，必皆是之，鄉長之所非，必皆非之。去若不善言，學鄉長之善言；去若不善行，學鄉長之善行，則鄉何說以亂哉？』察鄉之所治者何也？鄉長唯能壹同鄉之義，是以鄉治也。"
"569","mozi","identification-with-the-superior-i",11,"尚同上","鄉長者，鄉之仁人也。鄉長發政鄉之百姓，言曰：『聞善而不善者，必以告國君。國君之所是，必皆是之，國君之所非，必皆非之。去若不善言，學國君之善言，去若不善行，學國君之善行，則國何說以亂哉。』察國之所以治者何也？國君唯能壹同國之義，是以國治也。"
"570","mozi","identification-with-the-superior-i",11,"尚同上","國君者，國之仁人也。國君發政國之百姓，言曰：『聞善而不善。必以告天子。天子之所是，皆是之，天子之所非，皆非之。去若不善言，學天子之善言；去若不善行，學天子之善行，則天下何說以亂哉。』察天下之所以治者何也？天子唯能壹同天下之義，是以天下以治也。"
"571","mozi","identification-with-the-superior-i",11,"尚同上","天下之百姓皆上同於天子，而不上同於天，則菑猶未去也。今若天飄風苦雨，溱溱而至者，此天之所以罰百姓之不上同於天者也。」"
"572","mozi","identification-with-the-superior-i",11,"尚同上","是故子墨子言曰：「古者聖王為五刑，請以治其民。譬若絲縷之有紀，罔罟之有綱，所連收天下之百姓不尚同其上者也。」"
"573","mozi","identification-with-the-superior-ii",12,"尚同中","子墨子曰：「方今之時，復古之民始生，未有正長之時，蓋其語曰『天下之人異義』。是以一人一義，十人十義，百人百義，其人數茲眾，其所謂義者亦茲眾。是以人是其義，而非人之義，故相交非也。內之父子兄弟作怨讎，皆有離散之心，不能相和合。至乎舍餘力不以相勞，隱匿良道不以相教，腐臭餘財不以相分，天下之亂也，至如禽獸然，無君臣上下長幼之節，父子兄弟之禮，是以天下亂焉。"
"574","mozi","identification-with-the-superior-ii",12,"尚同中","明乎民之無正長以一同天下之義，而天下亂也。是故選擇天下賢良聖知辯慧之人，立以為天子，使從事乎一同天下之義。天子既以立矣，以為唯其耳目之請，不能獨一同天下之義，是故選擇天下贊閱賢良聖知辯慧之人，置以為三公，與從事乎一同天下之義。天子三公既已立矣，以為天下博大，山林遠土之民，不可得而一也，是故靡分天下，設以為萬諸侯國君，使從事乎一同其國之義。國君既已立矣，又以為唯其耳目之請，不能一同其國之義，是故擇其國之賢者，置以為左右將軍大夫，以遠至乎鄉里之長與從事乎一同其國之義。"
"575","mozi","identification-with-the-superior-ii",12,"尚同中","天子諸侯之君，民之正長，既已定矣，天子為發政施教曰：『凡聞見善者，必以告其上，聞見不善者，亦必以告其上。上之所是，必亦是之，上之所非，必亦非之，已有善傍薦之，上有過規諫之。尚同義其上，而毋有下比之心，上得則賞之，萬民聞則譽之。意若聞見善，不以告其上，聞見不善，亦不以告其上，上之所是不能是，上之所非不能非，己有善不能傍薦之，上有過不能規諫之，下比而非其上者，上得則誅罰之，萬民聞則非毀之』。故古者聖王之為刑政賞譽也，甚明察以審信。"
"576","mozi","identification-with-the-superior-ii",12,"尚同中","是以舉天下之人，皆欲得上之賞譽，而畏上之毀罰。是故里長順天子政，而一同其里之義。里長既同其里之義，率其里之萬民，以尚同乎鄉長，曰：『凡里之萬民，皆尚同乎鄉長，而不敢下比。鄉長之所是，必亦是之，鄉長之所非，必亦非之。去而不善言，學鄉長之善言；去而不善行，學鄉長之善行。鄉長固鄉之賢者也，舉鄉人以法鄉長，夫鄉何說而不治哉？』察鄉長之所以治鄉者何故之以也？曰唯以其能一同其鄉之義，是以鄉治。"
"577","mozi","identification-with-the-superior-ii",12,"尚同中","其鄉，而鄉既已治矣，有率其鄉萬民，以尚同乎國君，曰：『凡鄉之萬民，皆上同乎國君，而不敢下比。國君之所是，必亦是之，國君之所非，必亦非之。去而不善言，學國君之善言；去而不善行，學國君之善行。國君固國之賢者也，舉國人以法國君，夫國何說而不治哉？』察國君之所以治國，而國治者，何故之以也？曰唯以其能一同其國之義，是以國治。"
"578","mozi","identification-with-the-superior-ii",12,"尚同中","國君治其國，而既已治矣，有率其國之萬民，以尚同乎天子，曰：『凡國之萬民上同乎天子，而不敢下比。天子之所是，必亦是之，天子之所非，必亦非之。去而不善言，學天子之善言；去而不善行，學天子之善行。天子者，固天下之仁人也，舉天下之萬民以法天子，夫天下何說而不治哉？』察天子之所以治天下者，何故之以也？曰唯以其能一同天下之義，是以天下治。"
"579","mozi","identification-with-the-superior-ii",12,"尚同中","夫既尚同乎天子，而未上同乎天者，則天菑將猶未止也。故當若天降寒熱不節，雪霜雨露不時，五穀不孰，六畜不遂，疾菑戾疫、飄風苦雨，荐臻而至者，此天之降罰也，將以罰下人之不尚同乎天者也。故古者聖王，明天鬼之所欲，而避天鬼之所憎，以求興天下之利，除天下之害。是以率天下之萬民，齊戒沐浴，潔為酒醴粢盛，以祭祀天鬼。其事鬼神也，酒醴粢盛不敢不蠲潔，犧牲不敢不腯肥，珪璧幣帛不敢不中度量，春秋祭祀不敢失時幾，聽獄不敢不中，分財不敢不均，居處不敢怠慢。曰其為正長若此，是故出誅勝者，何故之以也？曰唯以尚同為政者也。故古者聖王之為政若此。」"
"580","mozi","identification-with-the-superior-ii",12,"尚同中","今天下之人曰：「方今之時，天鬼之福可得也。萬民之所便利而能彊從事焉，則萬民之親可得也。其為政若此，是以謀事，舉事成，入守固，上者天鬼有厚乎其為政長也，下者萬民有便利乎其為政長也。天鬼之所深厚而彊從事焉，則天下之正長猶未廢乎天下也，而天下之所以亂者，何故之以也？」子墨子曰：「方今之時之以正長，則本與古者異矣，譬之若有苗之以五刑然。昔者聖王制為五刑，以治天下，逮至有苗之制五刑，以亂天下。則此豈刑不善哉？用刑則不善也。是以先王之書呂刑之道曰：『苗民否用練折則刑，唯作五殺之刑，曰法。』則此言善用刑者以治民，不善用刑者以為五殺，則此豈刑不善哉？用刑則不善。故遂以為五殺。是以先王之書術令之道曰：『唯口出好興戎。』則此言善用口者出好，不善用口者以為讒賊寇戎。則此豈口不善哉？用口則不善也，故遂以為讒賊寇戎。"
"581","mozi","identification-with-the-superior-ii",12,"尚同中","故古者之置正長也，將以治民也，譬之若絲縷之有紀，而罔罟之有綱也，將以運役天下淫暴，而一同其義也。是以先王之書，《相年》之道曰：「夫建國設都，乃作后王君公，否用泰也，輕大夫師長，否用佚也，維辯使治天均。」則此語古者上帝鬼神之建設國都，立正長也，非高其爵，厚其祿，富貴佚而錯之也，將以為萬民興利除害，富貴貧寡，安危治亂也。故古者聖王之為若此。"
"582","mozi","identification-with-the-superior-ii",12,"尚同中","今王公大人之為刑政則反此。政以為便譬，宗於父兄故舊，以為左右，置以為正長。民知上置正長之非正以治民也，是以皆比周隱匿，而莫肯尚同其上。是故上下不同義。若苟上下不同義，賞譽不足以勸善，而刑罰不足以沮暴。何以知其然也？"
"583","mozi","identification-with-the-superior-ii",12,"尚同中","曰：上唯毋立而為政乎國家，為民正長，曰：「人可賞吾，將賞之。」若苟上下不同義，上之所賞，則眾之所非，曰人眾與處，於眾得非。則是雖使得上之賞，未足以勸乎！上唯毋立而為政乎國家，為民正長，曰：「人可罰，吾將罰之。」若苟上下不同義，上之所罰，則眾之所譽。曰人眾與處，於眾得譽，則是雖使得上之罰，未足以沮乎！若立而為政乎國家，為民正長，賞譽不足以勸善，而刑罰不可以沮暴，則是不與鄉吾本言「民始生未有正長之時」同乎！若有正長與無正長之時同，則此非所以治民一眾之道。"
"584","mozi","identification-with-the-superior-ii",12,"尚同中","故古者聖王唯而以尚同，以為正長，是上下情請為通。上有隱事遺利，下得而利之；下有蓄怨積害，上得而除之。是以數千萬里之外，有為善者，其室人未遍知，鄉里未遍聞，天子得而賞之。數千萬里之外，有為不善者，其室人未遍知，鄉里未遍聞，天子得而罰之。是以舉天下之人皆恐懼振動惕慄，不敢為淫暴，曰：「天子之視聽也神。」先王之言曰：「非神也，夫唯能使人之耳目助己視聽，使人之吻助己言談，使人之心助己思慮，使人之股肱助己動作」。助之視聽者眾，則其所聞見者遠矣；助之言談者眾，則其德音之所撫循者博矣；助之思慮者眾，則其談謀度速得矣；助之動作者眾，即其舉事速成矣。故古者聖人之所以濟事成功，垂名於後世者，無他故異物焉，曰唯能以尚同為政者也。"
"585","mozi","identification-with-the-superior-ii",12,"尚同中","是以先王之書《周頌》之道之曰：「載來見彼王，聿求厥章。」則此語古者國君諸侯之以春秋來朝聘天子之廷，受天子之嚴教，退而治國，政之所加，莫敢不賓。當此之時，本無有敢紛天子之教者。《詩》曰：「我馬維駱，六轡沃若，載馳載驅，周爰咨度。」又曰：「我馬維騏，六轡若絲，載馳載驅，周爰咨謀。」即此語也。古者國君諸侯之聞見善與不善也，皆馳驅以告天子，是以賞當賢，罰當暴，不殺不辜，不失有罪，則此尚同之功也。」"
"586","mozi","identification-with-the-superior-ii",12,"尚同中","是故子墨子曰：「今天下之王公大人士君子，請將欲富其國家，眾其人民，治其刑政，定其社稷，當若尚同之不可不察，此之本也。」"
"587","mozi","identification-with-the-superior-iii",13,"尚同下","子墨子言曰：「知者之事，必計國家百姓所以治者而為之，必計國家百姓之所以亂者而辟之。然計國家百姓之所以治者何也？上之為政，得下之情則治，不得下之情則亂。何以知其然也？上之為政，得下之情，則是明民於善非也。苟若明於民之善非也，則得善人而賞之，得暴人而罰之也。善人賞而暴人罰，則國必治。上之為政也，不得下之情，則是不明於民之善非也。若苟不明於民之善非，則是不得善人而賞之，不得暴人而罰之。善人不賞而暴人不罰，為政若此，國眾必亂。故賞不得下之情，而不可不察者也。」"
"588","mozi","identification-with-the-superior-iii",13,"尚同下","然計得下之情將柰何可？故子墨子曰：「唯能以尚同一義為政，然後可矣。何以知尚同一義之可而為政於天下也？然胡不審稽古之治為政之說乎。古者，天之始生民，未有正長也，百姓為人。若苟百姓為人，是一人一義，十人十義，百人百義，千人千義，逮至人之眾不可勝計也，則其所謂義者，亦不可勝計。此皆是其義，而非人之義，是以厚者有鬥，而薄者有爭。是故天下之欲同一天下之義也，是故選擇賢者，立為天子。天子以其知力為未足獨治天下，是以選擇其次立為三公。三公又以其知力為未足獨左右天子也，是以分國建諸侯。諸侯又以其知力為未足獨治其四境之內也，是以選擇其次立為卿之宰。卿之宰又以其知力為未足獨左右其君也，是以選擇其次立而為鄉長家君。是故古者天子之立三公、諸侯、卿之宰、鄉長家君，非特富貴游佚而擇之也，將使助治亂刑政也。故古者建國設都，乃立后王君公，奉以卿士師長，此非欲用說也，唯辯而使助治天助明也。"
"589","mozi","identification-with-the-superior-iii",13,"尚同下","今此何為人上而不能治其下，為人下而不能事其上，則是上下相賊也，何故以然？則義不同也。若苟義不同者有黨，上以若人為善，將賞之，若人唯使得上之賞，而辟百姓之毀，是以為善者，必未可使勸，見有賞也。上以若人為暴，將罰之，若人唯使得上之罰，而懷百姓之譽，是以為暴者，必未可使沮，見有罰也。故計上之賞譽，不足以勸善，計其毀罰，不足以沮暴。此何故以然？」"
"590","mozi","identification-with-the-superior-iii",13,"尚同下","則欲同一天下之義，將柰何可？故子墨子言曰：「然胡不賞使家君試用家君，發憲布令其家，曰：『若見愛利家者，必以告，若見惡賊家者，亦必以告。若見愛利家以告，亦猶愛利家者也，上得且賞之，眾聞則譽之，若見惡賊家不以告，亦猶惡賊家者也，上得且罰之，眾聞則非之。』是以遍若家之人，皆欲得其長上之賞譽，辟其毀罰。是以善言之，家君得善人而賞之，得暴人而罰之。善人之賞，而暴人之罰，則家必治矣。然計若家之所以治者何也？唯以尚同一義為政故也。"
"591","mozi","identification-with-the-superior-iii",13,"尚同下","家既已治，國之道盡此已邪？則未也。國之為家數也甚多，此皆是其家，而非人之家，是以厚者有亂，而薄者有爭，故又使家君總其家之，以尚同於國君。國君亦為發憲布令於國之眾，曰：『若見愛利國者，必以告，若見惡賊國者，亦必以告。若見愛利國以告者，亦猶愛利國者也，上得且賞之，眾聞則譽之，若見惡賊國不以告者，亦猶惡賊國者也，上得且罰之，眾聞則非之。』是以遍若國之人，皆欲得其長上之賞譽，避其毀罰。是以民見善者言之，見不善者言之，國君得善人而賞之，得暴人而罰之。善人賞而暴人罰，則國必治矣。然計若國之所以治者何也？唯能以尚同一義為政故也。"
"592","mozi","identification-with-the-superior-iii",13,"尚同下","國既已治矣，天下之道盡此已邪？則未也。天下之為國數也甚多，此皆是其國，而非人之國，是以厚者有戰，而薄者有爭。故又使國君選其國之義，以尚同於天子。天子亦為發憲布令於天下之眾，曰：『若見愛利天下者，必以告，若見惡賊天下者，亦以告。若見愛利天下以告者，亦猶愛利天下者也，上得則賞之，眾聞則譽之。若見惡賊天下不以告者，亦猶惡賊天下者也，上得且罰之，眾聞則非之。』是以遍天下之人，皆欲得其長上之賞譽，避其毀罰，是以見善不善者告之。天子得善人而賞之，得暴人而罰之，善人賞而暴人罰之，天下必治矣。然計天下之所以治者何也？唯而以尚同一義為政故也。"
"593","mozi","identification-with-the-superior-iii",13,"尚同下","天下既已治，天子又總天下之義，以尚同於天。故當尚同之為說也，尚用之天子，可以治天下矣；中用之諸侯，可而治其國矣；小用之家君，可用而治其家矣。是故大用之，治天下不窕，小用之，治一國一家而不橫者，若道之謂也。」"
"594","mozi","identification-with-the-superior-iii",13,"尚同下","故曰治天下之國若治一家，使天下之民若使一夫。意獨子墨子有此，而先王無此其有邪？則亦然也。聖王皆以尚同為政，故天下治。何以知其然也？於先王之書也大誓之言然，曰：「小人見姦巧乃聞，不言也，發罪鈞。」此言見淫辟不以告者，其罪亦猶淫辟者也。"
"595","mozi","identification-with-the-superior-iii",13,"尚同下","故古之聖王治天下也，其所差論，以自左右羽翼者皆良，外為之人，助之視聽者眾。故與人謀事，先人得之；與人舉事，先人成之；先之譽令聞，先人發之。唯信身而從事，故利若此。古者有語焉，曰：「一目視也，不若二目之視也。一耳之聽也，不若二耳之聽也。一手之操也，不若二手彊也。」夫唯能信身而從事，故利若此。是故古之聖王之治天下也，千里之外有賢人焉，其鄉里之人皆未之均聞見也，聖王得而賞之。千里之內有暴人焉，其鄉里未之均見也，聖王得而罰之。故唯毋以聖王為聰耳明目與？豈能一視而通見千里之外哉！一聽而通聞千里之外哉！聖王不往而視也，不就而聽也。然而使天下之為寇亂盜賊者，周流天下無所重足者，何也？其以尚同為政善也。"
"596","mozi","identification-with-the-superior-iii",13,"尚同下","是故子墨子曰：「凡使民尚同者，愛民不疾，民無可使，曰必疾愛而使之，致信而持之，富貴以道其前，明罰以率其後。為政若此，唯欲毋與我同，將不可得也。」"
"597","mozi","identification-with-the-superior-iii",13,"尚同下","是以子墨子曰：「今天下王公大人士君子，中情將欲為仁義，求為士，上欲中聖之道，下欲中國家百姓之利，故當尚同之說，而不察尚同為政之本，而治要也。」"
"598","mozi","universal-love-i",14,"兼愛上","聖人以治天下為事者也，必知亂之所自起，焉能治之，不知亂之所自起，則不能治。譬之如醫之攻人之疾者然，必知疾之所自起，焉能攻之；不知疾之所自起，則弗能攻。治亂者何獨不然，必知亂之所自起，焉能治之；不知亂之所自起，則弗能治。聖人以治天下為事者也，不可不察亂之所自起。"
"599","mozi","universal-love-i",14,"兼愛上","當察亂何自起？起不相愛。臣子之不孝君父，所謂亂也。子自愛不愛父，故虧父而自利；弟自愛不愛兄，故虧兄而自利；臣自愛不愛君，故虧君而自利，此所謂亂也。雖父之不慈子，兄之不慈弟，君之不慈臣，此亦天下之所謂亂也。父自愛也不愛子，故虧子而自利；兄自愛也不愛弟，故虧弟而自利；君自愛也不愛臣，故虧臣而自利。是何也？皆起不相愛。"
"600","mozi","universal-love-i",14,"兼愛上","雖至天下之為盜賊者亦然，盜愛其室不愛其異室，故竊異室以利其室；賊愛其身不愛人，故賊人以利其身。此何也？皆起不相愛。雖至大夫之相亂家，諸侯之相攻國者亦然。大夫各愛家，不愛異家，故亂異家以利家；諸侯各愛其國，不愛異國，故攻異國以利其國，天下之亂物具此而已矣。察此何自起？皆起不相愛。"
"601","mozi","universal-love-i",14,"兼愛上","若使天下兼相愛，人若愛其身，惡施不孝？猶有不慈者乎？視子弟與臣若其身，惡施不慈？不孝亡，猶有盜賊乎？故視人之室若其室，誰竊？視人身若其身，誰賊？故盜賊亡有。猶有大夫之相亂家、諸侯之相攻國者乎？視人家若其家，誰亂？視人國若其國，誰攻？故大夫之相亂家、諸侯之相攻國者亡有。"
"602","mozi","universal-love-i",14,"兼愛上","若使天下兼相愛，國與國不相攻，家與家不相亂，盜賊無有，君臣父子皆能孝慈，若此則天下治。故聖人以治天下為事者，惡得不禁惡而勸愛？故天下兼相愛則治，相惡則亂。故子墨子曰：「不可以不勸愛人者，此也。」"
"603","mozi","universal-love-ii",15,"兼愛中","子墨子言曰：「仁人之所以為事者，必興天下之利，除去天下之害，以此為事者也。」然則天下之利何也？天下之害何也？子墨子言曰：「今若國之與國之相攻，家之與家之相篡，人之與人之相賊，君臣不惠忠，父子不慈孝，兄弟不和調，此則天下之害也。」"
"604","mozi","universal-love-ii",15,"兼愛中","然則崇此害亦何用生哉？以不相愛生邪？子墨子言：「以不相愛生。今諸侯獨知愛其國，不愛人之國，是以不憚舉其國以攻人之國。今家主獨知愛其家，而不愛人之家，是以不憚舉其家以篡人之家。今人獨知愛其身，不愛人之身，是以不憚舉其身以賊人之身。是故諸侯不相愛則必野戰。家主不相愛則必相篡，人與人不相愛則必相賊，君臣不相愛則不惠忠，父子不相愛則不慈孝，兄弟不相愛則不和調。天下之人皆不相愛，強必執弱，富必侮貧，貴必敖賤，詐必欺愚。凡天下禍篡怨恨，其所以起者，以不相愛生也，是以仁者非之。」"
"605","mozi","universal-love-ii",15,"兼愛中","既以非之，何以易之？子墨子言曰：「以兼相愛交相利之法易之。」然則兼相愛交相利之法將柰何哉？子墨子言：「視人之國若視其國，視人之家若視其家，視人之身若視其身。是故諸侯相愛則不野戰，家主相愛則不相篡，人與人相愛則不相賊，貴不敖賤，詐不欺愚。凡天下禍篡怨恨可使毋起者，以仁者譽之。」"
"606","mozi","universal-love-ii",15,"兼愛中","然而今天下之士君臣相愛則惠忠，父子相愛則慈孝，兄弟相愛則和調。天下之人皆相愛，強不執弱，眾不劫寡，富不侮貧，子墨子曰：「然，乃若兼則善矣，雖然，天下之難物于故也。」子墨子言曰：「天下之士君子，特不識其利，辯其故也。今若夫攻城野戰，殺身為名，此天下百姓之所皆難也，苟君說之，則士眾能為之。況於兼相愛，交相利，則與此異。夫愛人者，人必從而愛之；利人者，人必從而利之；惡人者，人必從而惡之；害人者，人必從而害之。此何難之有！特上弗以為政，士不以為行故也。"
"607","mozi","universal-love-ii",15,"兼愛中","昔者晉文公好士之惡衣，故文公之臣皆牂羊之裘，韋以帶劍，練帛之冠，入以見於君，出以踐朝。是其故何也？君說之，故臣為之也。昔者楚靈王好士細要，故靈王之臣皆以一飯為節，肱息然後帶，扶牆然後起。比期年，朝有黧黑之色。是其故何也？君說之，故臣能之也。昔越王句踐好士之勇，教馴其臣，和合之焚舟失火，試其士曰：『越國之寶盡在此！』越王親自鼓其士而進之。曰士聞鼓音，破碎亂行，蹈火而死者左右百人有餘。越王擊金而退之。」"
"608","mozi","universal-love-ii",15,"兼愛中","是故子墨子言曰：「乃若夫少食惡衣，殺身而為名，此天下百姓之所皆難也，若苟君說之，則眾能為之。況兼相愛，交相利，與此異矣。夫愛人者，人亦從而愛之；利人者，人亦從而利之；惡人者，人亦從而惡之；害人者，人亦從而害之。此何難之有焉，特上不以為政而士不以為行故也。」"
"609","mozi","universal-love-ii",15,"兼愛中","然而今天下之士君子曰：「然，乃若兼則善矣。雖然，不可行之物也，譬若挈太山越河濟也。」子墨子言：「是非其譬也。夫挈太山而越河濟，可謂畢劫有力矣，自古及今未有能行之者也。況乎兼相愛，交相利，則與此異，古者聖王行之。何以知其然？古者禹治天下，西為西河漁竇，以泄渠孫皇之水；北為防原泒，注后之邸，呼池之竇，洒為底柱，鑿為龍門，以利燕、代、胡、貉與西河之民；東方漏之陸防孟諸之澤，灑為九澮，以楗東土之水，以利冀州之民；南為江、漢、淮、汝，東流之，注五湖之處，以利楚荊越與南夷之民。此言禹之事，吾今行兼矣。昔者文王之治西土，若日若月，乍光于四方于西土，不為大國侮小國，不為眾庶侮鰥寡，不為暴勢奪穡人黍、稷、狗、彘。天屑臨文王慈，是以老而無子者，有所得終其壽；連獨無兄弟者，有所雜於生人之閒；少失其父母者，有所放依而長。此文王之事，則吾今行兼矣。昔者武王將事泰山隧，傳曰：『泰山，有道曾孫周王有事，大事既獲，仁人尚作，以祗商夏，蠻夷醜貉。雖有周親，不若仁人，萬方有罪，維予一人。』此言武王之事，吾今行兼矣。」"
"610","mozi","universal-love-ii",15,"兼愛中","是故子墨子言曰：「今天下之君子，忠實欲天下之士富，而惡其貧；欲天下之治，而惡其亂，當兼相愛，交相利，此聖王之法，天下之治道也，不可不務為也。」"
"611","mozi","universal-love-iii",16,"兼愛下","子墨子言曰：「仁人之事者，必務求興天下之利，除天下之害。」然當今之時，天下之害孰為大？曰：「若大國之攻小國也，大家之亂小家也，強之劫弱，眾之暴寡，詐之謀愚，貴之敖賤，此天下之害也。又與為人君者之不惠也，臣者之不忠也，父者之不慈也，子者之不孝也，此又天下之害也。又與今人之賤人，執其兵刃、毒藥、水、火，以交相虧賊，此又天下之害也。」姑嘗本原若眾害之所自，此胡自生？此自愛人利人生與？即必曰非然也，必曰從惡人賊人生。分名乎天下惡人而賊人者，兼與？別與？即必別也。然即之交別者，果生天下之大害者與？是故別非也。」"
"612","mozi","universal-love-iii",16,"兼愛下","子墨子曰：「非人者必有以易之，若非人而無以易之，譬之猶以水救火也，其說將必無可焉。」是故子墨子曰：「兼以易別。然即兼之可以易別之故何也？曰：藉為人之國，若為其國，夫誰獨舉其國以攻人之國者哉？為彼者由為己也。為人之都，若為其都，夫誰獨舉其都以伐人之都者哉？為彼猶為己也。為人之家，若為其家，夫誰獨舉其家以亂人之家者哉？為彼猶為己也，然即國、都不相攻伐，人家不相亂賊，此天下之害與？天下之利與？即必曰天下之利也。姑嘗本原若眾利之所自生，此胡自生？此自惡人賊人生與？即必曰非然也，必曰從愛人利人生。分名乎天下愛人而利人者，別與？兼與？即必曰兼也。然即之交兼者，果生天下之大利者與。」是故子墨子曰：「兼是也。且鄉吾本言曰：『仁人之事者，必務求興天下之利，除天下之害。』今吾本原兼之所生，天下之大利者也；吾本原別之所生，天下之大害者也。」是故子墨子曰：「別非而兼是者，出乎若方也。"
"613","mozi","universal-love-iii",16,"兼愛下","今吾將正求與天下之利而取之，以兼為正，是以聰耳明目相與視聽乎，是以股肱畢強相為動為宰乎，而有道肆相教誨。是以老而無妻子者，有所侍養以終其壽；幼弱孤童之無父母者，有所放依以長其身。今唯毋以兼為正，即若其利也，不識天下之士，所以皆聞兼而非者，其故何也？」"
"614","mozi","universal-love-iii",16,"兼愛下","然而天下之士非兼者之言，猶未止也。曰：「即善矣。雖然，豈可用哉？」子墨子曰：「用而不可，雖我亦將非之。且焉有善而不可用者？姑嘗兩而進之。誰以為二士，使其一士者執別，使其一士者執兼。是故別士之言曰：『吾豈能為吾友之身，若為吾身，為吾友之親，若為吾親。』是故退睹其友，飢即不食，寒即不衣，疾病不侍養，死喪不葬埋。別士之言若此，行若此。兼士之言不然，行亦不然，曰：『吾聞為高士於天下者，必為其友之身，若為其身，為其友之親，若為其親，然後可以為高士天下。』是故退睹其友，飢則食之，寒則衣之，疾病侍養之，死喪葬埋之。兼士之言若此，行若此。若之二者，言相非而行相反與？當使若二士者，言必信，行必果，使言行之合猶合符節也，無言而不行也。然即敢問，今有平原廣野於此，被甲嬰冑將往識，死生之權未可識也；又有君大夫之遠使於巴、越、齊、荊，往來及否未及否未可識也，然即敢問，不識將惡也家室，奉承親戚，提挈妻子，而寄託之？不識於兼之有是乎？於別之有是乎？我以為當其於此也，天下無愚夫愚婦，雖非兼之人，必寄託之於兼之有是也。此言而非兼，擇即取兼，即此言行費也。不識天下之士，所以皆聞兼而非之者，其故何也？」"
"615","mozi","universal-love-iii",16,"兼愛下","然而天下之士非兼者之言，猶未止也。曰：「意可以擇士，而不可以擇君乎？」「姑嘗兩而進之。誰以為二君，使其一君者執兼，使其一君者執別，是故別君之言曰『吾惡能為吾萬民之身，若為吾身，此泰非天下之情也。人之生乎地上之無幾何也，譬之猶駟馳而過隙也』。是故退睹其萬民，飢即不食，寒即不衣，疾病不侍養，死喪不葬埋。別君之言若此，行若此。兼君之言不然，行亦不然。曰：「吾聞為明君於天下者，必先萬民之身，後為其身，然後可以為明君於天下。」是故退睹萬民，飢即食之，寒即衣之，疾病侍養之，死喪葬埋之。兼君之言若此，行若此。然即交若之二君者，言相非而行相反與？常使若二君者，言必信，行必果，使言行之合猶合符節也，無言而不行也。然即敢問，今歲有癘疫，萬民多有勤苦凍餒，轉死溝壑中者，既已眾矣。不識將擇之二君者，將何從也？我以為當其於此也，天下無愚夫愚婦，雖非兼者，必從兼君是也。言而非兼，擇即，此言行拂也。不識天下所以皆聞兼而非之者，其故何也？」"
"616","mozi","universal-love-iii",16,"兼愛下","然而天下之士非兼者之言也，獨未止也。曰：「兼即仁矣義矣，雖然，豈可為哉？吾譬兼之不可為也，猶挈泰山以超江河也。故兼者直願之也，夫豈可為之物哉？」子墨子曰：「夫挈泰山以趙江河，自古之及今，生民而來，未嘗有也。今若夫兼相愛、交相利，此自先聖六王者親行之。」何知先聖六王之親行之也？子墨子曰：「吾非與之並世同時，親聞其聲，見其色也。以其所書於竹帛，鏤於金石，琢於槃盂，傳遺後世子孫者知之。」《泰誓》曰：「文王若日若月，乍照光於四方於西土。」即此言文王之兼愛天下之博大也，譬之日月，兼照天下之無有私也。即此文王兼也。雖子墨子之所謂兼者，於文王取法焉。"
"617","mozi","universal-love-iii",16,"兼愛下","「且不唯《泰誓》為然，雖《禹誓》即亦猶是也。禹曰：『濟濟有群，咸聽朕言，非惟小子，敢行稱亂，蠢茲有苗，用天之罰，若予既率爾群對諸群，以征有苗。』禹之征有苗也，非以求以重富貴、干福祿、樂耳目也，以求興天下之利，除天下之害。」即此禹兼也。雖子墨子之所謂兼者，於禹求焉。"
"618","mozi","universal-love-iii",16,"兼愛下","「且不唯《禹誓》為然雖《湯說》即亦猶是也。湯曰：『惟予小子履，敢用玄牡，告於上天后曰：「今天大旱，即當朕身履，未知得罪于上下，有善不敢蔽，有罪不敢赦，簡在帝心。萬方有罪，即當朕身，朕身有罪，無及萬方。」即此言湯貴為天子，富有天下，然且不憚以身為犧牲，以祠說于上帝鬼神。』即此湯兼也。雖子墨子之所謂兼者，於湯取法焉。"
"619","mozi","universal-love-iii",16,"兼愛下","「且不惟《誓命》與《湯說》為然，《周詩》即亦猶是也。《周詩》曰：『王道蕩蕩，不偏不黨，王道平平，不黨不偏。其直若矢，其易若厎，君子之所履，小人之所視』，若吾言非語道之謂也，古者文武為正，均分賞賢罰暴，勿有親戚弟兄之所阿。」即此文武兼也。雖子墨子之所謂兼者，於文武取法焉。不識天下之人，所以皆聞兼而非之者，其故何也？"
"620","mozi","universal-love-iii",16,"兼愛下","然而天下之非兼者之言，猶未止，曰：「意不忠親之利，而害為孝乎？」子墨子曰：「姑嘗本原之孝子之為親度者。吾不識孝子之為親度者，亦欲人愛利其親與？意欲人之惡賊其親與？以說觀之，即欲人之愛利其親也。然即吾惡先從事即得此？若我先從事乎愛利人之親，然後人報我愛利吾親乎？意我先從事乎惡人之親，然後人報我以愛利吾親乎？即必吾先從事乎愛利人之親，然後人報我以愛利吾親也。然即之交孝子者，果不得已乎，毋先從事愛利人之親者與？意以天下之孝子為遇而不足以為正乎？姑嘗本原之先王之所書，《大雅》之所道曰：『無言而不讎，無德而不報』『投我以桃，報之以李。』即此言愛人者必見愛也，而惡人者必見惡也。不識天下之士，所以皆聞兼而非之者，其故何也？"
"621","mozi","universal-love-iii",16,"兼愛下","意以為難而不可為邪？嘗有難此而可為者。昔荊靈王好小要，當靈王之身，荊國之士飯不踰乎一，固據而後興，扶垣而後行。故約食為其難為也，然後為而靈王說之，未踰於世而民可移也，即求以鄉其上也。昔者越王句踐好勇，教其士臣三年，以其知為未足以知之也，焚舟失火，鼓而進之，其士偃前列，伏水火而死，有不可勝數也。當此之時，不鼓而退也，越國之士可謂顫矣。故焚身為其難為也，然後為之越王說之，未踰於世而民可移也，即求以鄉上也。昔者晉文公好苴服，當文公之時，晉國之士，大布之衣，牂羊之裘，練帛之冠，且苴之屨，入見文公，出以踐之朝。故苴服為其難為也，然後為而文公說之，未踰於世而民可移也，即求以鄉其上也。是故約食、焚舟、苴服，此天下之至難為也，然後為而上說之，未踰於世而民可移也。何故也？即求以鄉其上也。今若夫兼相利，此其有利且易為也，不可勝計也，我以為則無有上說之者而已矣。苟有上說之者，勸之以賞譽，威之以刑罰，我以為人之於就兼相愛交相利也，譬之猶火之就上，水之就下也，不可防止於天下。"
"622","mozi","universal-love-iii",16,"兼愛下","故兼者聖王之道也，王公大人之所以安也，萬民衣食之所以足也。故君子莫若審兼而務行之，為人君必惠，為人臣必忠，為人父必慈，為人子必孝，為人兄必友，為人弟必悌。故君子莫若欲為惠君、忠臣、慈父、孝子、友兄、悌弟，當若兼之不可不行也，此聖王之道而萬民之大利也。"
"623","mozi","condemnation-of-offensive-war-i",17,"非攻上","今有一人，入人園圃，竊其桃李，眾聞則非之，上為政者得則罰之。此何也？以虧人自利也。至攘人犬豕雞豚者，其不義又甚入人園圃竊桃李。是何故也？以虧人愈多，其不仁茲甚，罪益厚。至入人欄廄，取人馬牛者，其不仁義又甚攘人犬豕雞豚。此何故也？以其虧人愈多。苟虧人愈多，其不仁茲甚，罪益厚。至殺不辜人也，扡其衣裘，取戈劍者，其不義又甚入人欄廄取人馬牛。此何故也？以其虧人愈多。苟虧人愈多，其不仁茲甚矣，罪益厚。當此，天下之君皆知而非之，謂之不義。今至大為攻國，則弗知非，從而譽之，謂之義。此何謂知義與不義之別乎？"
"624","mozi","condemnation-of-offensive-war-i",17,"非攻上","殺一人謂之不義，必有一死罪矣，若以此說往，殺十人十重不義，必有十死罪矣；殺百人百重不義，必有百死罪矣。當此，天下之君子皆知而非之，謂之不義。今至大為不義攻國，則弗之而非，從而譽之，謂之義，情不知其不義也，故書其言以遺後世。若知其不義也，夫奚說書其不義以遺後世哉？今有人於此，少見黑曰黑，多見黑曰白，則以此人不知白黑之辯矣；少嘗苦曰苦，多嘗苦曰甘，則必以此人為不知甘苦之辯矣。今小為非，則知而非之。大為非攻國，則不知而非，從而譽之，謂之義。此可謂知義與不義之辯乎？是以知天下之君子也，辯義與不義之亂也。"
"625","mozi","condemnation-of-offensive-war-ii",18,"非攻中","子墨子言曰：「古者王公大人，為政於國家者，情欲譽之審，賞罰之當，刑政之不過失。」是故子墨子曰：「古者有語：『謀而不得，則以往知來，以見知隱』。謀若此，可得而知矣。」"
"626","mozi","condemnation-of-offensive-war-ii",18,"非攻中","今師徒唯毋興起，冬行恐寒，夏行恐暑，此不可以冬夏為者也。春則廢民耕稼樹藝，秋則廢民穫斂。今唯毋廢一時，則百姓飢寒凍餒而死者，不可勝數。今嘗計軍上，竹箭羽旄幄幕，甲盾撥劫，往而靡壞腑爛不反者，不可勝數；又與矛戟戈劍乘車，其列住碎折靡壞而不反者，不可勝數；與其牛馬肥而往，瘠而反，往死亡而不反者，不可勝數；與其涂道之脩遠，糧食輟絕而不繼，百姓死者，不可勝數也；與其居處之不安，食飲之不時，飢飽之不節，百姓之道疾病而死者，不可勝數；喪師多不可勝數，喪師盡不可勝計，則是鬼神之喪其主後，亦不可勝數。"
"627","mozi","condemnation-of-offensive-war-ii",18,"非攻中","國家發政，奪民之用，廢民之利，若此甚眾，然而何為為之？曰：「我貪伐勝之名，及得之利，故為之。」子墨子言曰：「計其所自勝，無所可用也。計其所得，反不如所喪者之多。今攻三里之城，七里之郭，攻此不用銳，且無殺而徒得此然也。殺人多必數於萬，寡必數於千，然後三里之城、七里之郭，且可得也。今萬乘之國，虛數於千，不勝而入廣衍數於萬，不勝而辟。然則土地者，所有餘也，士民者，所不足也。今盡士民之死，嚴下上之患，以爭虛城，則是棄所不足，而重所有餘也。為政若此，非國之務者也。」"
"628","mozi","condemnation-of-offensive-war-ii",18,"非攻中","飾攻戰者言曰：「南則荊、吳之王，北則齊、晉之君，始封於天下之時，其土地之方，未至有數百里也；人徒之眾，未至有數十萬人也。以攻戰之故，土地之博至有數千里也；人徒之眾至有數百萬人。故當攻戰而不可為也。」子墨子言曰：「雖四五國則得利焉，猶謂之非行道也。譬若醫之藥人之有病者然。今有醫於此，和合其祝藥之于天下之有病者而藥之，萬人食此，若醫四五人得利焉，猶謂之非行藥也。故孝子不以食其親，忠臣不以食其君。古者封國於天下，尚者以耳之所聞，近者以目之所見，以攻戰亡者，不可勝數。何以知其然也？東方自莒之國者，其為國甚小，閒於大國之閒，不敬事於大，大國亦弗之從而愛利。是以東者越人夾削其壤地，西者齊人兼而有之。計莒之所以亡於齊越之間者，以是攻戰也。雖南者陳、蔡，其所以亡於吳越之閒者，亦以攻戰。雖北者且不一著何，其所以亡於燕、代、胡、貊之閒者，亦以攻戰也。」是故子墨子言曰：「古者王公大人，情欲得而惡失，欲安而惡危，故當攻戰而不可不非。」"
"629","mozi","condemnation-of-offensive-war-ii",18,"非攻中","飾攻戰者之言曰：「彼不能收用彼眾，是故亡。我能收用我眾，以此攻戰於天下，誰敢不賓服哉？」子墨子言曰：「子雖能收用子之眾，子豈若古者吳闔閭哉？古者吳闔閭教七年，奉甲執兵，奔三百里而舍焉，次注林，出於冥隘之徑，戰於柏舉，中楚國而朝宋與及魯。至夫差之身，北而攻齊，舍於汶上，戰於艾陵，大敗齊人而葆之大山；東而攻越，濟三江五湖，而葆之會稽。九夷之國莫不賓服。於是退不能賞孤，施舍群萌，自恃其力，伐其功，譽其智，怠於教，遂築姑蘇之臺，七年不成。及若此，則吳有離罷之心。越王句踐視吳上下不相得，收其眾以復其讎，入北郭，徙大內，圍王宮而吳國以亡。昔者晉有六將軍，而智伯莫為強焉。計其土地之博，人徒之眾，欲以抗諸侯，以為英名。攻戰之速，故差論其爪牙之士，皆列舟車之眾，以攻中行氏而有之。以其謀為既已足矣，又攻茲范氏而大敗之，并三家以為一家，而不止，又圍趙襄子於晉陽。及若此，則韓、魏亦相從而謀曰：『古者有語，脣亡則齒寒』。趙氏朝亡，我夕從之，趙氏夕；亡，我朝從之。《詩》曰『魚水不務，陸將何及乎！』」是以三主之君，一心戮力辟門除道，奉甲興士，韓、魏自外，趙氏自內，擊智伯大敗之。」是故子墨子言曰：「古者有語曰：『君子不鏡於水而鏡於人，鏡於水，見面之容，鏡於人，則知吉與凶。今以攻戰為利，則蓋嘗鑒之於智伯之事乎？此其為不吉而凶，既可得而知矣。』」"
"630","mozi","condemnation-of-offensive-war-iii",19,"非攻下","子墨子言曰：「今天下之所譽善者，其說將何？為其上中天之利，而中中鬼之利，而下中人之利，故譽之與？意亡非為其上中天之利，而中中鬼之利，而下中人之利，故譽之與？雖使下愚之人，必曰：『將為其上中天之利，而中中鬼之利，而下中人之利，故譽之』。今天下之所同義者，聖王之法也。今天下之諸侯將猶多皆免攻伐并兼，則是有譽義之名，而不察其實也。此譬猶盲者之與人，同命白黑之名，而不能分其物也，則豈謂有別哉？是故古之知者之為天下度也，必順慮其義，而後為之行，是以動則不疑，速通成得其所欲，而順天鬼百姓之利，則知者之道也。是故古之仁人有天下者，必反大國之說，一天下之和，總四海之內，焉率天下之百姓，以農臣事上帝山川鬼神。利人多，功故又大，是以天賞之，鬼富之，人譽之，使貴為天子，富有天下，名參乎天地，至今不廢。此則知者之道也，先王之所以有天下者也。"
"631","mozi","condemnation-of-offensive-war-iii",19,"非攻下","今王公大人天下之諸侯則不然，將必皆差論其爪牙之士，皆列其舟車之卒伍，於此為堅甲利兵，以往攻伐無罪之國。入其國家邊境，芟刈其禾稼，斬其樹木，墮其城郭，以湮其溝池，攘殺其牲牷，燔潰其祖廟，勁殺其萬民，覆其老弱，遷其重器，卒進而柱乎鬥，曰『死命為上，多殺次之，身傷者為下，又況失列北橈乎哉，罪死無赦』，以譂其眾。夫無兼國覆軍，賊虐萬民，以亂聖人之緒。意將以為利天乎？夫取天之人，以攻天之邑，此刺殺天民，剝振神之位，傾覆社稷，攘殺其犧牲，則此上不中天之利矣。意將以為利鬼乎？夫殺之人，滅鬼神之主，廢滅先王，賊虐萬民，百姓離散，則此中不中鬼之利矣。意將以為利人乎？夫殺之人，為利人也博矣。又計其費此，為周生之本，竭天下百姓之財用，不可勝數也，則此下不中人之利矣。"
"632","mozi","condemnation-of-offensive-war-iii",19,"非攻下","今夫師者之相為不利者也，曰：將不勇，士不分，兵不利，教不習，師不眾，率不利和，威不圉，害之不久，爭之不疾，孫之不強。植心不堅，與國諸侯疑，與國諸侯疑，則敵生慮，而意羸矣。偏具此物，而致從事焉，則是國家失卒，而百姓易務也。今不嘗觀其說好攻伐之國？若使中興師，君子庶人也，必且數千，徒倍十萬，然後足以師而動矣。久者數歲，速者數月，是上不暇聽治，士不暇治其官府，農夫不暇稼穡，婦人不暇紡績織紝，則是國家失卒，而百姓易務也，然而又與其車馬之罷弊也，幔幕帷蓋，三軍之用，甲兵之備，五分而得其一，則猶為序疏矣。然而又與其散亡道路，道路遼遠，糧食下繼傺，食飲之時，廁役以此飢寒凍餒疾病，而轉死溝壑中者，不可勝計也。此其為不利於人也，天下之害厚矣。而王公大人，樂而行之。則此樂賊滅天下之萬民也，豈不悖哉！今天下好戰之國，齊、晉、楚、越，若使此四國者得意於天下，此皆十倍其國之眾，而未能食其地也。是人不足而地有餘也。今又以爭地之故，而反相賊也，然則是虧不足，而重有餘也」。"
"633","mozi","condemnation-of-offensive-war-iii",19,"非攻下","今遝夫好攻伐之君，又飾其說以非子墨子曰：「以攻伐之為不義，非利物與？昔者禹征有苗，湯伐桀，武王伐紂，此皆立為聖王，是何故也？」子墨子曰：「子未察吾言之類，未明其故者也。彼非所謂攻，謂誅也。昔者三苗大亂，天命殛之，日妖宵出，雨血三朝，龍生於廟，犬哭乎巿，夏冰，地坼及泉，五穀變化，民乃大振。高陽乃命玄宮，禹親把天之瑞令以征有苗，四電誘袛，有神人面鳥身，若瑾以侍，搤矢有苗之祥，苗師大亂，後乃遂幾。禹既已克有三苗，焉磨為山川，別物上下，卿制大極，而神民不違，天下乃靜。則此禹之所以征有苗也。遝至乎夏王桀，天有酷命，日月不時，寒暑雜至，五穀焦死，鬼呼國，鶴鳴十夕餘。乃命湯於鑣宮，用受夏之大命，夏德大亂，予既卒其命於天矣，往而誅之，必使汝堪之。湯焉敢奉率其眾，是以鄉有夏之境，帝乃使陰暴毀有夏之城。少少有神來告曰：『夏德大亂，往攻之，予必使汝大堪之。予既受命於天，天命融隆火，于夏之城閒西北之隅。湯奉桀眾以克有，屬諸侯於薄，薦章天命，通于四方，而天下諸侯莫敢不賓服。則此湯之所以誅桀也。遝至乎商王紂天不序其德，祀用失時。兼夜中，十日雨土于薄，九鼎遷止，婦妖宵出，有鬼宵吟，有女為男，天雨肉，棘生乎國道，王兄自縱也。赤鳥銜珪，降周之岐社，曰：『天命周文王伐殷有國。』泰顛來賓，河出綠圖，地出乘黃。武王踐功，夢見三神：予既沈漬殷紂于酒德矣，往攻之，予必使汝大堪之』。武王乃攻狂夫，反商之周，天賜武王黃鳥之旗。王既已克殷，成帝之來，分主諸神，祀紂先王，通維四夷，而天下莫不賓，焉襲湯之緒，此即武王之所以誅紂也。若以此三聖王者觀之，則非所謂攻也，所謂誅也」。"
"634","mozi","condemnation-of-offensive-war-iii",19,"非攻下","則夫好攻伐之君，又飾其說以非子墨子曰：「子以攻伐為不義，非利物與？昔者楚熊麗始討此睢山之閒，越王繄虧」，出自有遽，始邦於越，唐叔與呂尚邦齊晉。此皆地方數百里，今以并國之故，四分天下而有之。是故何也？」子墨子曰：「子未察吾言之類，未明其故者也。古者天子之始封諸侯也，萬有餘，今以并國之故，萬國有餘皆滅，而四國獨立。此譬猶醫之藥萬有餘人，而四人愈也，則不可謂良醫矣。」"
"635","mozi","condemnation-of-offensive-war-iii",19,"非攻下","則夫好攻伐之君又飾其說曰：「我非以金玉、子女、壤地為不足也，我欲以義名立於天下，以德求諸侯也。」子墨子曰：「今若有能以義名立於天下，以德求諸侯者，天下之服可立而待也。夫天下處攻伐久矣，譬若傅子之為馬然。今若有能信效先利天下諸侯者，大國之不義也，則同憂之；大國之攻小國也，則同救之；小國城郭之不全也，必使修之；布粟之絕，則委之；幣帛不足，則共之。以此效大國，則小國之君說，人勞我逸，則我甲兵強。寬以惠，緩易急，民必移。易攻伐以治我國，攻必倍。量我師舉之費，以爭諸侯之斃，則必可得而序利焉。督以正，義其名，必務寬吾眾，信吾師，以此授諸侯之師，則天下無敵矣。其為下不可勝數也。此天下之利，而王公大人不知而用，則此可謂不知利天下之巨務矣。」是故子墨子曰：「今且天下之王公大人士居子，中情將欲求興天下之利，除天下之害，當若繁為攻伐，此實天下之巨害也。今欲為仁義，求為上士，尚欲中聖王之道，下欲中國家百姓之利，故當若非攻之為說，而將不可不察者此也。」"
"636","mozi","economy-of-expenditures-i",20,"節用上","聖人為政一國，一國可倍也；大之為政天下，天下可倍也。其倍之非外取地也，因其國家，去其無，足以倍之。聖王為政，其發令興事，使民用財也，無不加用而為者，是故用財不費，民德不勞，其興利多矣。其為衣裘何？以為冬以圉寒，夏以圉暑。凡為衣裳之道，冬加溫，夏加凊者，芊䱉不加者去之。其為宮室何？以為冬以圉風寒，夏以圉暑雨，有盜賊加固者，芊䱉不加者去之。其為甲盾五兵何？以為以圉寇亂盜賊，若有寇亂盜賊，有甲盾五兵者勝，無者不勝。是故聖人作為甲盾五兵。凡為甲盾五兵加輕以利，堅而難折者，芊䱉不加者去之。其為舟車何？以為車以行陵陸，舟以行川谷，以通四方之利。凡為舟車之道，加輕以利者，芊䱉不加者去之。凡其為此物也，無加用而為者，是故用財不費，民德不勞，其興利多。"
"637","mozi","economy-of-expenditures-i",20,"節用上","有去大人之好聚珠玉、鳥獸、犬馬，以益衣裳、宮室、甲盾、五兵、舟車之數於數倍乎！若則不難，故孰為難倍？唯人為難倍。然人有可倍也。昔聖王為法曰：「丈夫年二十，毋敢不處家。女子年十五，毋敢不事人。」此聖王之法也。聖王即沒，于民次也，其欲蚤處家者，有所二十年處家；其欲晚處家者，有所四十年處家。以其蚤與其晚相踐，後聖王之法十年。若純三年而字，子生可以二三年矣。此不惟使民蚤處家而可以倍與？且不然已。"
"638","mozi","economy-of-expenditures-i",20,"節用上","今天下為政者，其所以寡人之道多，其使民勞，其籍歛厚，民財不足，凍餓死者不可勝數也。且大人惟毋興師以攻伐鄰國，久者終年，速者數月，男女久不相見，此所以寡人之道也。與居處不安，飲食不時，作疾病死者，有與侵就伏橐，攻城野戰死者，不可勝數。此不令為政者，所以寡人之道數術而起與？聖人為政特無此，不聖人為政，其所以眾人之道亦數術而起與？」故子墨子曰：「去無用之聖王之道，天下之大利也。」"
"639","mozi","economy-of-expenditures-ii",21,"節用中","子墨子言曰：「古者明王聖人，所以王天下，正諸侯者，彼其愛民謹忠，利民謹厚，忠信相連，又示之以利，是以終身不饜，歿二十而不卷。古者明王聖人，其所以王天下正諸侯者，此也。"
"640","mozi","economy-of-expenditures-ii",21,"節用中","是故古者聖王，制為節用之法曰：『凡天下群百工，輪車、韗鞄、陶、冶、梓匠，使各從事其所能』，曰：『凡足以奉給民用。』諸加費不加民利則止。"
"641","mozi","economy-of-expenditures-ii",21,"節用中","古者聖王制為飲食之法曰：『足以充虛繼氣，強股肱，耳目聰明，則止。不極五味之調，芬香之和，不致遠國珍怪異物。』何以知其然？古者堯治天下，南撫交阯北降幽都，東西至日所出入，莫不賓服。逮至其厚愛，黍稷不二，羹胾不重，飯於土塯，啜於土形，斗以酌。俛仰周旋威儀之禮，聖王弗為。"
"642","mozi","economy-of-expenditures-ii",21,"節用中","古者聖王制為衣服之法曰：『冬服紺緅之衣，輕且暖，夏服絺綌之衣，輕且凊，則止。』諸加費不加於民利者，聖王弗為。古者聖人為猛禽狡獸，暴人害民，於是教民以兵行，日帶劍，為刺則入，擊則斷，旁擊而不折，此劍之利也。甲為衣則輕且利，動則兵且從，此甲之利也。車為服重致遠，乘之則安，引之則利，安以不傷人，利以速至，此車之利也。古者聖王為大川廣谷之不可濟，於是利為舟楫，足以將之則止。雖上者三公諸侯至，舟楫不易，津人不飾，此舟之利也。"
"643","mozi","economy-of-expenditures-ii",21,"節用中","古者聖王制為節葬之法曰：『衣三領，足以朽肉，棺三寸，足以朽骸，堀穴深不通於泉，流不發洩則止。死者既葬，生者毋久喪用哀。』"
"644","mozi","economy-of-expenditures-ii",21,"節用中","古者人之始生，未有宮室之時，因陵丘堀穴而處焉。聖王慮之，以為堀穴曰：『冬可以辟風寒』，逮夏，下潤溼，上熏烝，恐傷民之氣，于是作為宮室而利。」然則為宮室之法將柰何哉？子墨子言曰：「其旁可以圉風寒，上可以圉雪霜雨露，其中蠲潔，可以祭祀，宮牆足以為男女之別則止，諸加費不加民利者，聖王弗為。」"
"645","mozi","economy-of-expenditures-iii",22,"Invalid <a href=""https://ctext.org/tools/api#urn"">URN</a>.","ERR_INVALID_URN"
"646","mozi","simplicity-in-funerals-i",23,"Invalid <a href=""https://ctext.org/tools/api#urn"">URN</a>.","ERR_INVALID_URN"
"647","mozi","simplicity-in-funerals-ii",24,"Invalid <a href=""https://ctext.org/tools/api#urn"">URN</a>.","ERR_INVALID_URN"
"648","mozi","simplicity-in-funerals-iii",25,"節葬下","子墨子言曰：「仁者之為天下度也，辟之無以異乎孝子之為親度也。今孝子之為親度也，將柰何哉？曰：『親貧則從事乎富之，人民寡則從事乎眾之，眾亂則從事乎治之。』當其於此也，亦有力不足，財不贍，智不智，然後己矣。無敢舍餘力，隱謀遺利，而不為親為之者矣。若三務，孝子之為親度也，既若此矣。"
"649","mozi","simplicity-in-funerals-iii",25,"節葬下","雖仁者之天下度，亦猶此也。曰：『天下貧則從事乎富之，人民寡則從事乎眾之，眾而亂則從事乎治之。』當其於此，亦有力不足，財不贍、智不智，然後已矣。無敢舍餘力，隱謀遺利，而不為天下為之者矣。若三務者，此仁者之為天下度，既若此矣。"
"650","mozi","simplicity-in-funerals-iii",25,"節葬下","今逮至昔者三代聖王既沒，天下失義，後世之君子，或以厚葬久喪以為仁也，義也，孝子之事也；或以厚葬久喪以為非仁義，非孝子之事也。曰二子者，言則相非，行即相反，皆曰：『吾上祖述堯舜禹湯文武之道者也。』而言即相非，行即相反，於此乎後世之君子，皆疑惑乎二子者言也。若苟疑惑乎之二子者言，然則姑嘗傳而為政乎國家萬民而觀之。計厚葬久喪，奚當此三利者？我意若使法其言，用其謀，厚葬久喪實可以富貧眾寡，定危治亂乎，此仁也，義也，孝子之事，為人謀者不可不勸也。仁者將興之天下，誰賈而使民譽之，終勿廢也。意亦使法其言，用其謀，厚葬久喪實不可以富貧眾寡，定危理亂乎，此非仁非義，非孝子之事也，為人謀者不可不沮也。仁者將興之天下，誰賈而使民譽之，終勿廢也。意亦使法其言，用其謀，厚葬久喪實不可以富貧眾寡，定危理亂乎，此非仁非義，非孝子之事也，為人謀者不可不沮也。仁者將求除之天下，相廢而使人非之，終身勿為。"
"651","mozi","simplicity-in-funerals-iii",25,"節葬下","且故興天下之利，除天下之害，令國家百姓之不治也，自古及今，未嘗之有也。何以知其然也？今天下之士君子，將猶多皆疑惑厚葬久喪之為中是非利害也。」故子墨子言曰：「然則姑嘗稽之，今雖毋法執厚葬久喪者言，以為事乎國家。此存乎王公大人有喪者，曰棺槨必重，葬埋必厚，衣衾必多，文繡必繁，丘隴必巨；存乎匹夫賤人死者，殆竭家室；乎諸侯死者，虛車府，然後金玉珠璣比乎身，綸組節約，車馬藏乎壙，又必多為屋幕。鼎鼓几梴壺濫，戈劍羽旄齒革，挾而埋之，滿意。若送從，曰天子殺殉，眾者數百，寡者數十。將軍大夫殺殉，眾者數十，寡者數人。處喪之法將柰何哉？曰哭泣不秩聲翁，縗絰垂涕，處倚廬，寢苫枕塊，又相率強不食而為飢，薄衣而為寒，使面目陷陬，顏色黧黑耳目不聰明，手足不勁強，不可用也。又曰上士之操喪也，必扶而能起，杖而能行，以此共三年。若法若言，行若道使王公大人行此，則必不能蚤朝，五官六府，辟草木，實倉廩。使農夫行此。則必不能蚤出夜入，耕稼樹藝。使百工行此，則必不能修舟車為器皿矣。使婦人行此，則必不能夙興夜寐，紡績織紝。細計厚葬。為多埋賦之財者也。計久喪，為久禁從事者也。財以成者，扶而埋之；後得生者，而久禁之，以此求富，此譬猶禁耕而求穫也，富之說無可得焉。"
"652","mozi","simplicity-in-funerals-iii",25,"節葬下","是故求以富家而既已不可矣，欲以眾人民，意者可邪？其說又不可矣。今唯無以厚葬久喪者為政，君死，喪之三年；父母死，喪之三年；妻與後子死者，五皆喪之三年；然後伯父叔父兄弟孽子其；族人五月；姑姊甥舅皆有月數。則毀瘠必有制矣，使面目陷陬，顏色黧黑，耳目不聰明，手足不勁強，不可用也。又曰上士操喪也，必扶而能起，杖而能行，以此共三年。若法若言，行若道，苟其飢約，又若此矣，是故百姓冬不仞寒，夏不仞暑，作疾病死者，不可勝計也。此其為敗男女之交多矣。以此求眾，譬猶使人負劍，而求其壽也。眾之說無可得焉。"
"653","mozi","simplicity-in-funerals-iii",25,"節葬下","是故求以眾人民，而既以不可矣，欲以治刑政，意者可乎？其說又不可矣。今唯無以厚葬久喪者為政，國家必貧，人民必寡，刑政必亂。若法若言，行若道，使為上者行此，則不能聽治；使為下者行此，則不能從事。上不聽治，刑政必亂；下不行從事，衣食之財必不足。若苟不足，為人弟者，求其兄而不得不弟弟必將怨其兄矣；為人子者，求其親而不得，不孝子必是怨其親矣；為人臣者，求之君而不得，不忠臣必且亂其上矣。是以僻淫邪行之民，出則無衣也，入則無食也，內續奚吾，並為淫暴，而不可勝禁也。是故盜賊眾而治者寡。夫眾盜賊而寡治者，以此求治，譬猶使人三還而毋負己也，治之說無可得焉。"
"654","mozi","simplicity-in-funerals-iii",25,"節葬下","是故求以治刑政，而既已不可矣，欲以禁止大國之攻小國也，意者可邪？其說又不可矣。是故昔者聖王既沒，天下失義，諸侯力征。南有楚、越之王，而北有齊、晉之君，此皆砥礪其卒伍，以攻伐并兼為政於天下。是故凡大國之所以不攻小國者，積委多，城郭修，上下調和，是故大國不耆攻之，無積委，城郭不修，上下不調和，是故大國耆攻之。今唯無以厚葬久喪者為政，國家必貧，人民必寡，刑政必亂。若苟貧，是無以為積委也；若苟寡，是城郭溝渠者寡也；若苟亂，是出戰不克，入守不固。"
"655","mozi","simplicity-in-funerals-iii",25,"節葬下","此求禁止大國之攻小國也，而既已不可矣。欲以干上帝鬼神之褔，意者可邪？其說又不可矣。今唯無以厚葬久喪者為政，國家必貧，人民必寡，刑政必亂。若苟貧，是粢盛酒醴不淨潔也；若苟寡，是事上帝鬼神者寡也；若苟亂，是祭祀不時度也。今又禁止事上帝鬼神，為政若此，上帝鬼神，始得從上撫之曰：『我有是人也，與無是人也，孰愈？』曰：『我有是人也，與無是人也，無擇也。』則惟上帝鬼神降之罪厲之禍罰而棄之，則豈不亦乃其所哉！"
"656","mozi","simplicity-in-funerals-iii",25,"節葬下","故古聖王制為葬埋之法，曰：『棺三寸，足以朽體；衣衾三領，足以覆惡。以及其葬也，下毋及泉，上毋通臭，壟若參耕之畝，則止矣。死則既以葬矣，生者必無久哭，而疾而從事，人為其所能，以交相利也。』此聖王之法也。」"
"657","mozi","simplicity-in-funerals-iii",25,"節葬下","今執厚葬久喪者之言曰：「厚葬久喪雖使不可以富貧眾寡，定危治亂，然此聖王也以道也。」子墨子曰：「不然。昔者堯北教乎八狄，道死，葬蛩山之陰，衣衾三領，榖木之棺，葛以緘之，既窆而後哭，滿埳無封。已葬，而牛馬乘之。舜西教乎七戎，道死，葬南己之市，衣衾三領，榖木之棺，葛以緘之，已葬，而市人乘之。禹東教乎九夷，道死，葬會稽之山，衣衾三領，桐棺三寸，葛以緘之，絞之不合，通之不埳，土地之深，下毋及泉，上毋通臭。既葬，收餘壤其上，壟若參耕之畝，則止矣。若以此若三聖王者觀之，則厚葬久喪果非聖王之道。故三王者，皆貴為天子，富有天下，豈憂財用之不足哉？以為如此葬埋之法。"
"658","mozi","simplicity-in-funerals-iii",25,"節葬下","今王公大人之為葬埋，則異於此。必大棺中棺，革闠三操，璧玉即具，戈劍鼎鼓壺濫，文繡素練，大鞅萬領，輿馬女樂皆具，曰必捶涂差通，壟雖凡山陵。此為輟民之事，靡民之財，不可勝計也，其為毋用若此矣。」是故子墨子曰：「鄉者，吾本言曰，意亦使其言，用其謀，計厚葬久喪，請可以富貧眾寡，定危治亂乎，則仁也，義也，孝子之事也，為人謀者，不可不勸也；意亦使法其言，用其謀，若人厚葬久喪，實不可以富貧眾寡，定危治亂乎，則非仁也，非義也，非孝子之事也，為人謀者，不可不沮也。是故求以富國家，甚得貧焉；欲以眾人民，甚得寡焉；欲以治刑政，甚得亂焉；求以禁止大國之攻小國也，而既已不可矣；欲以干上帝鬼神之福，又得禍焉。上稽之堯舜禹湯文武之道而政逆之，下稽之桀紂幽厲之事，猶合節也。若以此觀，則厚葬久喪其非聖王之道也。」"
"659","mozi","simplicity-in-funerals-iii",25,"節葬下","今執厚葬久喪者言曰：「厚葬久喪，果非聖王之道，夫胡說中國之君子，為而不已，操而不擇哉？」子墨子曰：「此所謂便其習而義其俗者也。昔者越之東有輆沐之國者，其長子生，則解而食之。謂之『宜弟』；其大父死，負其大母而棄之，曰鬼妻不可與居處。此上以為政，下以為俗，為而不已，操而不擇，則此豈實仁義之道哉？此所謂便其習而義其俗者也。楚之南有炎人國者，其親戚死朽其肉而棄之，然後埋其骨，乃成為孝子。秦之西有儀渠之國者，其親戚死，聚柴薪而焚之，燻上，謂之登遐，然後成為孝子。此上以為政，下以為俗，為而不已，操而不擇，則此豈實仁義之道哉？此所謂便其習而義其俗者也。若以此若三國者觀之，則亦猶薄矣。若中國之君子觀之，則亦猶厚矣。如彼則大厚，如此則大薄，然則葬埋之有節矣。故衣食者，人之生利也，然且猶尚有節；葬埋者，人之死利也，夫何獨無節於此乎。子墨子制為葬埋之法曰：「棺三寸，足以朽骨；衣三領，足以朽肉；掘地之深，下無菹漏，氣無發洩於上，壟足以期其所，則止矣。哭往哭來，反從事乎衣食之財，佴乎祭祀，以致孝於親。故曰子墨子之法，不失死生之利者，此也。"
"660","mozi","simplicity-in-funerals-iii",25,"節葬下","故子墨子言曰：「今天下之士君子，中謂將欲為仁義，求為上士，上欲中聖王之道，下欲中國家百姓之利，故當若節喪之為政，而不可不察此者也。」"
"661","mozi","will-of-heaven-i",26,"天志上","子墨子言曰：「今天下之士君子，知小而不知大。何以知之？以其處家者知之。若處家得罪於家長，猶有鄰家所避逃之。然且親戚兄弟所知識，共相儆戒，皆曰：『不可不戒矣！不可不慎矣！惡有處家而得罪於家長，而可為也！』非獨處家者為然，雖處國亦然。處國得罪於國君，猶有鄰國所避逃之，然且親戚兄弟所知識，共相儆戒皆曰：『不可不戒矣！不可不慎矣！誰亦有處國得罪於國君，而可為也』！此有所避逃之者也，相儆戒猶若此其厚，況無所避逃之者，相儆戒豈不愈厚，然後可哉？且語言有之曰：『焉而晏日焉而得罪，將惡避逃之？』曰無所避逃之。夫天不可為林谷幽門無人，明必見之。然而天下之君子天也，忽然不知以相儆戒，此我所以知天下士君子知小而不知大也。"
"662","mozi","will-of-heaven-i",26,"天志上","然則天亦何欲何惡？天欲義而惡不義。然則率天下之百姓以從事於義，則我乃為天之所欲也。我為天之所欲，天亦為我所欲。然則何欲何惡？我欲福祿而惡禍祟。然則我率天下之百姓，以從事於禍祟中也。然則何知天之欲義而惡不義？曰天下有義則生，無義則死；有義則富，無義則貧；有義則治，無義則亂。然則天欲其生而惡其死，欲其富而惡其貧，欲其治而惡其亂，此我所以知天欲義而惡不義也。"
"663","mozi","will-of-heaven-i",26,"天志上","曰且夫義者政也，無從下之政上，必從上之政下。是故庶人竭力從事，未得次己而為政，有士政之；士竭力從事，未得次己而為政，有將軍大夫政之；將軍大夫竭力從事，未得次己而為政，有三公諸侯政之；三公諸侯竭力聽治，未得次己而為政，有天子政之；天子未得次己而為政，有天政之。天子為政於三公、諸侯、士、庶人，天下之士君子固明知，天之為政於天子，天下百姓未得之明知也。故昔三代聖王禹湯文武，欲以天之為政於天子，明說天下之百姓，故莫不犓牛羊，豢犬彘，潔盛酒醴，以祭祀上帝鬼神，而求祈福於天。我未嘗聞天下之所求祈福於天子者也，我所以知天之為政於天子者也。"
"664","mozi","will-of-heaven-i",26,"天志上","故天子者，天下之窮貴也，天下之窮富也，故於富且貴者，當天意而不可不順，順天意者，兼相愛，交相利，必得賞。反天意者，別相惡，交相賊，必得罰。然則是誰順天意而得賞者？誰反天意而得罰者？」子墨子言曰：「昔三代聖王禹湯文武，此順天意而得賞也。昔三代之暴王桀紂幽厲，此反天意而得罰者也。然則禹湯文武其得賞何以也？」子墨子言曰：「其事上尊天，中事鬼神，下愛人，故天意曰：『此之我所愛，兼而愛之；我所利，兼而利之。愛人者此為博焉，利人者此為厚焉。』故使貴為天子，富有天下，業萬世子孫，傳稱其善，方施天下，至今稱之，謂之聖王。」然則桀紂幽厲得其罰何以也？」子墨子言曰：「其事上詬天，中詬鬼，下賊人，故天意曰：『此之我所愛，別而惡之，我所利，交而賊之。惡人者此為之博也，賊人者此為之厚也。』故使不得終其壽，不歿其世，至今毀之，謂之暴王。"
"665","mozi","will-of-heaven-i",26,"天志上","然則何以知天之愛天下之百姓？以其兼而明之。何以知其兼而明之？以其兼而有之。何以知其兼而有之？以其兼而食焉。何以知其兼而食焉？四海之內，粒食之民，莫不犓牛羊，豢犬彘，潔為粢盛酒醴，以祭祀於上帝鬼神，天有邑人，何用弗愛也？且吾言殺一不辜者必有一不祥。殺不辜者誰也？則人也。予之不祥者誰也？則天也。若以天為不愛天下之百姓，則何故以人與人相殺，而天予之不祥？此我所以知天之愛天下之百姓也。"
"666","mozi","will-of-heaven-i",26,"天志上","順天意者，義政也。反天意者，力政也。然義將柰何哉？」子墨子言曰：「處大國不攻小國，處大家不篡小家，強者不劫弱，貴者不傲賤，多詐者不欺愚。此必上利於天，中利於鬼，下利於人，三利無所不利，故舉天下美名加之，謂之聖王，力政者則與此異，言非此，行反此，猶倖馳也。處大國攻小國，處大家篡小家，強者劫弱，貴者傲賤，多詐欺愚。此上不利於天，中不利於鬼，下不利於人。三不利無所利，故舉天下惡名加之，謂之暴王。」"
"667","mozi","will-of-heaven-i",26,"天志上","子墨子言曰：「我有天志，譬若輪人之有規，匠人之有矩，輪匠執其規矩，以度天下之方圜，曰：『中者是也，不中者非也。』今天下之士君子之書，不可勝載，言語不可盡計，上說諸侯，下說列士，其於仁義則大相遠也。何以知之？曰我得天下之明法以度之。」"
"668","mozi","will-of-heaven-ii",27,"天志中","子墨子言曰：「今天下之君子之欲為仁義者，則不可不察義之所從出。既曰不可以不察義之所從出，然則義何從出？」子墨子曰：「義不從愚且賤者出，必自貴且知者出。何以知義之不從愚且賤者出，而必自貴且知者出也？曰：義者，善政也。何以知義之善政也？曰：天下有義則治，無義則亂，是以知義之善政也。夫愚且賤者，不得為政乎貴且知者，然後得為政乎愚且賤者，此吾所以知義之不從愚且賤者出，而必自貴且知者出也。然則孰為貴？孰為知？曰：天為貴，天為知而已矣。然則義果自天出矣。」"
"669","mozi","will-of-heaven-ii",27,"天志中","今天下之人曰：「當若天子之貴諸侯，諸侯之貴大夫，傐明知之。然吾未知天之貴且知於天子也。」子墨子曰：「吾所以知天之貴且知於天子者有矣。曰：天子為善，天能賞之；天子為暴，天能罰之；天子有疾病禍祟，必齋戒沐浴，潔為酒醴粢盛，以祭祀天鬼，則天能除去之，然吾未知天之祈福於天子也。此吾所以知天之貴且知於天子者。不止此而已矣，又以先王之書馴天明不解之道也知之。曰：『明哲維天，臨君下土。』則此語天之貴且知於天子。不知亦有貴知夫天者乎？曰：天為貴，天為知而已矣。然則義果自天出矣。」"
"670","mozi","will-of-heaven-ii",27,"天志中","是故子墨子曰：「今天下之君子，中實將欲遵道利民，本察仁義之本，天之意不可不慎也。」既以天之意以為不可不慎已，然則天之將何欲何憎？子墨子曰：「天之意不欲大國之攻小國也，大家之亂小家也，強之暴寡，詐之謀愚，貴之傲賤，此天之所不欲也。上此而已，欲人之有力相營，有道相教，有財相分也。又欲上之強聽治也，下之強從事也。上強聽治，則國家治矣，下強從事則財用足矣。若國家治用足，則內有以潔為酒醴粢盛，以祭祀天鬼；外有以為環璧珠玉，以聘撓四鄰。諸侯之冤不興矣，邊境兵甲不作矣。內有以食飢息勞，持養其萬民，則君臣上下惠忠，父子弟兄慈孝。故唯毋明乎順天之意，奉而光施之天下，則刑政治，萬民和，國家富，財用足，百姓皆得煖衣飽食，便寧無憂。」是故子墨子曰：「今天下之君子，中實將欲遵道利民，本察仁義之本，天之意不可不慎也！"
"671","mozi","will-of-heaven-ii",27,"天志中","且夫天子之有天下也，辟之無以異乎國君諸侯之有四境之內也。今國君諸侯之有四境之內也，夫豈欲其臣國萬民之相為不利哉？今若處大國則攻小國，處大家則亂小家，欲以此求賞譽，終不可得，誅罰必至矣。夫天之有天下也，將無已異此。今若處大國攻小國，處大都則伐小都，欲以此求福祿於天，福祿終不得，而禍祟必至矣。然有所不為天之所欲，而為天之所不欲，則夫天亦且不為人之所欲，而為人之所不欲矣。人不所不欲者何也？曰病疾祟也。若已不為天之所欲，而為天之所不欲，是率天下之萬民以從事乎禍祟之中也。故古者聖王明知天鬼之所福，而辟天鬼之所憎，以求興天下之利，而除天下之害。是以天之為寒熱也節，四時調，陰陽雨露也時，五穀孰，六畜遂，疾災戾疫凶饑則不至。」是故子墨子曰：「今天下之君子，中實將欲遵利民，本察仁義之本，天意不可不慎也！"
"672","mozi","will-of-heaven-ii",27,"天志中","且夫天下蓋有不仁不祥者，曰當若子之不事父，弟之不事兄，臣之不事君也。故天下之君子，與謂之不祥者。今夫天兼天下而愛之，撽遂萬物以利之，若豪之末，非天之所為也，而民得而利之，則可謂否矣。然獨無報夫天，而不知其為不仁不祥也。此吾所謂君子明細而不明大也。"
"673","mozi","will-of-heaven-ii",27,"天志中","且吾所以知天之愛民之厚者有矣，曰以磨為日月星辰，以昭道之；制為四時春秋冬夏，以紀綱之；雷降雪霜雨露，以長遂五穀麻絲，使民得而財利之；列為山川谿谷，播賦百事，以臨司民之善否；為王公侯伯，使之賞賢而罰暴；賊金木鳥獸，從事乎五穀麻絲，以為民衣食之財。自古及今，未嘗不有此也。今有人於此，驩若愛其子，竭力單務以利之，其子長，而無報子求父，故天下之君子與謂之不仁不祥。今夫天兼天下而愛之，撽遂萬物以利之，若豪之末，非天之所為，而民得而利之，則可謂否矣，然獨無報夫天，而不知其為不仁不祥也。此吾所謂君子明細而不明大也。"
"674","mozi","will-of-heaven-ii",27,"天志中","且吾所以知天愛民之厚者，不止此而足矣。曰殺不辜者，天予不祥。不辜者誰也？曰人也。予之不祥者誰也？曰天也。若天不愛民之厚，夫胡說人殺不辜，而天予之不祥哉？此吾以知天之愛民之厚也。"
"675","mozi","will-of-heaven-ii",27,"天志中","且吾所以知天之愛民之厚者，不止此而已矣。曰愛人利人，順天之意，得天之賞者有之；憎人，反天之意，得天之罰者亦有矣。夫愛人利人，順天之意，得天之賞者誰也？曰若昔三代聖王，堯舜禹湯文武者是也。堯舜禹湯文武焉所從事？曰從事兼，不從事別。兼者，處大國不攻小國，大家不亂小家，強不劫弱，眾不暴寡，詐不謀愚，貴不傲賤。觀其事，上利乎天，中利乎鬼，下利乎人，三利無所不利，是謂天德。聚斂天下之美名而加之焉，曰：此仁也，義也，愛人利人，順天之意，得天之賞者也。不止此而已，書於竹帛，鏤之金石，琢之槃盂，傳遺後世子孫。曰將何以為？將以識夫愛人利人，順天之意，得天之賞者也。皇矣道之曰：『帝謂文王，予懷明德，不大聲以色，不長夏以革，不識不知，順帝之則。』帝善其順法則也，故舉殷以賞之，使貴為天子，富有天下，名譽至今不息。故夫愛人利人，順天之意，得天之賞者，既可得留而已。夫憎人賊人，反天之意，得天之罰者誰也？曰若昔者三代暴王桀紂幽厲者是也。桀紂幽厲焉所從事？曰從事別，不從事兼。別者，處大國則攻小國，處大家則亂小家，強劫弱，眾暴寡，詐謀愚，貴傲賤。觀其事，上不利乎天，中不利乎鬼，下不利乎人，三不利無所利，是謂天賊。聚斂天下之醜名而加之焉，曰此非仁也，非義也。憎人賊人，反天之意，得天之罰者也。不止此而已，又書其事於竹帛，鏤之金石，琢之槃盂，傳遺後世子孫。曰將何以為？將以識夫憎人賊人，反天之意，得天之罰者也。大誓之道之曰：『紂越厥夷居，不肯事上帝，棄厥先神祇不祀，乃曰吾有命，毋廖𠏿務天下。天亦縱棄紂而不葆。』察天以縱棄紂而不葆者，反天之意也。故夫憎人賊人，反天之意，得天之罰者，既可得而知也。」"
"676","mozi","will-of-heaven-ii",27,"天志中","是故子墨子之有天之，辟人無以異乎輪人之有規，匠人之有矩也。今夫輪人操其規，將以量度天下之圜與不圜也，曰：中吾規者謂之圜，不中吾規者謂之不圜。是以圜與不圜，皆可得而知也。此其故何？則圜法明也。匠人亦操其矩，將以量度天下之方與不方也。曰：中吾矩者謂之方，不中吾矩者謂之不方。是以方與不方，皆可得而知之。此其故何？則方法明也。故子墨子之有天之意也，上將以度天下之王公大人之為刑政也，下將以量天下之萬民為文學出言談也。觀其行，順天之意，謂之善意行，反天之意，謂之不善意行；觀其言談，順天意，謂之善言談，反天之意，謂之不善言談；觀其刑政，順天之意，謂之善刑政，反天之意，謂之不善刑政。故置此以為法，立此以為儀，將以量度天下之王公大人卿大夫之仁與不仁，譬之猶分黑白也。是故子墨子曰：「今天下之王公大人士君子，中實將欲遵道利民，本察仁義之本，天之意不可不順也。順天之意者，義之法也。」"
"677","mozi","will-of-heaven-iii",28,"天志下","子墨子言曰：「天下之所以亂者，其說將何哉？則是天下士君子，皆明於小而不明於大。何以知其明於小不明於大也？以其不明於天之意也。何以知其不明於天之意也？以處人之家者知之。今人處若家得罪，將猶有異家所，以避逃之者，然且父以戒子，兄以戒弟，曰：『戒之慎之，處人之家，不戒不慎之，而有處人之國者乎？』今人處若國得罪，將猶有異國所，以避逃之者矣，然且父以戒子，兄以戒弟，曰：『戒之慎之，處人之國者，不可不戒慎也！』今人皆處天下而事天，得罪於天，將無所以避逃之者矣。然而莫知以相極戒也，吾以此知大物則不知者也。」"
"678","mozi","will-of-heaven-iii",28,"天志下","是故子墨子言曰：「戒之慎之，必為天之所欲，而去天之所惡。曰天之所欲者何也？所惡者何也？天欲義而惡其不義者也。何以知其然也？曰義者正也。何以知義之為正也？天下有義則治，無義則亂，我以此知義之為正也。然而正者，無自下正上者，必自上正下。是故庶人不得次己而為正，有士正之；士不得次己而為正，有大夫正之；大夫不得次己而為正，有諸侯正之；諸侯不得次己而為正，有三公正之；三公不得次己而為正，有天子正之；天子不得次己而為政，有天正之。今天下之士君子，皆明於天子之正天下也，而不明於天正也。是故古者聖人，明以此說人曰：『天子有善，天能賞之；天子有過，天能罰之。』天子賞罰不當，聽獄不中，天下疾病禍福，霜露不時，天子必且犓豢其牛羊犬彘，絜為粢盛酒醴，以禱祠祈福於天，我未嘗聞天之禱祈福於天子也，吾以此知天之重且貴於天子也。是故義者不自愚且賤者出，必自貴且知者出。曰誰為知？天為知。然則義果自天出也。今天下之士君子之欲為義者，則不可不順天之意矣。"
"679","mozi","will-of-heaven-iii",28,"天志下","曰順天之意何若？曰兼愛天下之人。何以知兼愛天下之人也？以兼而食之也。何以知其兼而食之也？自古及今無有遠靈孤夷之國，皆犓豢其牛羊犬彘，絜為粢盛酒醴，以敬祭祀上帝山川鬼神，以此知兼而食之也。苟兼而食焉，必兼而愛之。譬之若楚、越之君，今是楚王食於楚之四境之內，故愛越之人。今天兼天下而食焉，我以此知其兼愛天下之人也。"
"680","mozi","will-of-heaven-iii",28,"天志下","且天之愛百姓也，不盡物而止矣。今天下之國，粒食之民，國殺一不祥。曰誰殺不辜？曰人也。孰予之不辜？曰天也。若天之中實不愛此民也，何故而人有殺不辜，而天予之不祥哉？且天之愛百姓厚矣，天之愛百姓別矣，既可得而知也。何以知天之愛百姓也？吾以賢者之必賞善罰暴也。何以知賢者之必賞善罰暴也？吾以昔者三代之聖王知之。故昔也三代之聖王堯舜禹湯文武之兼愛天下也，從而利之，移其百姓之意焉，率以敬上帝山川鬼神，天以為從其所愛而愛之，從其所利而利之，於是加其賞焉，使之處上位，立為天子以法也，名之曰『聖人』，以此其賞善之證。是故昔也三代之暴王桀紂幽厲之兼惡天下也，從而賊之，移其百姓之意焉，率以詬侮上帝山川鬼神，天以為不從其所愛而惡之，不從其所利而賊之，於是加其罰焉，使之父子離散，國家滅亡，抎失社稷，憂以及其身。是以天下之庶民屬而毀之，業萬世子孫繼嗣，毀之賁不之廢也，名之曰『失王』，以此知其罰暴之證。今天下之士君子，欲為義者，則不可不順天之意矣。"
"681","mozi","will-of-heaven-iii",28,"天志下","曰順天之意者，兼也；反天之意者，別也。兼之為道也，義正；別之為道也，力正。曰義正者何若？曰大不攻小也，強不侮弱也，眾不賊寡也，詐不欺愚也，貴不傲賤也，富不驕貧也，壯不奪老也。是以天下之庶國，莫以水火毒藥兵刃以相害也。若事上利天，中利鬼，下利人，三利而無所不利，是謂天德。故凡從事此者，聖知也，仁義也，忠惠也，慈孝也，是故聚斂天下之善名而加之。是其故何也？則順天之意也。曰力正者何若？曰大則攻小也，強則侮弱也，眾則賊寡也，詐則欺愚也，貴則傲賤也，富則驕貧也，壯則奪老也。是以天下之庶國，方以水火毒藥兵刃以相賊害也。若事上不利天，中不利鬼，下不利人，三不利而無所利，是謂之賊。故凡從事此者，寇亂也，盜賊也，不仁不義，不忠不惠，不慈不孝，是故聚斂天下之惡名而加之。是其故何也？則反天之意也。」"
"682","mozi","will-of-heaven-iii",28,"天志下","故子墨子置立天之，以為儀法，若輪人之有規，匠人之有矩也。今輪人以規，匠人以矩，以此知方圜之別矣。是故子墨子置立天之，以為儀法。吾以此知天下之士君子之去義遠也。何以知天下之士君子之去義遠也？今知氏大國之君寬者然曰：「吾處大國而不攻小國，吾何以為大哉！」是以差論蚤牙之士，比列其舟車之卒，以攻罰無罪之國，入其溝境，刈其禾稼，斬其樹木，殘其城郭，以御其溝池，焚燒其祖廟，攘殺其犧牷，民之格者，則剄殺之，不格者，則係操而歸，丈夫以為僕圉胥靡，婦人以為舂酋。則夫好攻伐之君，不知此為不仁義，以告四鄰諸侯曰：「吾攻國覆軍，殺將若干人矣。」其鄰國之君亦不知此為不仁義也，有具其皮幣，發其總處，使人饗賀焉。則夫好攻伐之君，有重不知此為不仁不義也，有書之竹帛，藏之府庫。為人後子者，必且欲順其先君之行，曰：「何不當發吾庫，視吾先君之法美。」必不曰文、武之為正為正者若此矣，曰吾攻國覆軍殺將若干人矣。則夫好攻伐之君，不知此為不仁不義也，其鄰國之君不知此為不仁不義也，是以攻伐世世而不已者，此吾所謂大物則不知也。"
"683","mozi","will-of-heaven-iii",28,"天志下","所謂小物則知之者何若？今有人於此，入人之場園，取人之桃李瓜薑者，上得且罰之，眾聞則非之，是何也？曰不與其勞，獲其實，已非其有所取之故，而況有踰於人之牆垣，抯格人之子女者乎？與角人之府庫，竊人之金玉蚤絫者乎？與踰人之欄牢，竊人之牛馬者乎？而況有殺一不辜人乎？今王公大人之為政也，自殺一不辜人者；踰人之牆垣，抯格人之子女者；與角人之府庫，竊人之金玉蚤絫者乎；與踰人之欄牢，竊人牛馬桃李瓜薑者，今王公大人之加罰此也，雖古之堯舜禹湯文武之為政，亦無以異此矣。今天下之諸侯，將猶皆侵凌攻伐兼并，此為殺一不辜人者，數千萬矣；此為踰人之牆垣，格人之子女者，與角人府庫，竊人金玉蚤絫者，數千萬矣；踰人之欄牢，竊人之牛馬者，與入人之場園，竊人之桃李瓜薑者，數千萬矣，而自曰義也。故子墨子言曰：「是蕡我者，則豈有以異是蕡黑白甘苦之辯者哉！今有人於此，少而示之黑謂之黑，多示之黑謂白，必曰吾目亂，不知黑白之別。今有人於此，能少嘗之甘謂甘，多嘗謂苦，必曰吾口亂，不知其甘苦之味。今王公大人之政也，或殺人，其國家禁之，此蚤越有能多殺其鄰國之人，因以為文義，此豈有異蕡白黑、甘苦之別者哉？」"
"684","mozi","will-of-heaven-iii",28,"天志下","故子墨子置天之，以為儀法。非獨子墨子以天之志為法也，於先王之書大夏之道之然：「帝謂文王，予懷而明德，毋大聲以色，毋長夏以革，不識不知，順帝之則。」此誥文王之以天志為法也，而順帝之則也。且今天下之士君子，中實將欲為仁義，求為上士，上欲中聖王之道，下欲中國家百姓之利者，當天之志，而不可不察也。天之志者，義之經也。"
"685","mozi","on-ghosts-i",29,"Invalid <a href=""https://ctext.org/tools/api#urn"">URN</a>.","ERR_INVALID_URN"
"686","mozi","on-ghosts-ii",30,"Invalid <a href=""https://ctext.org/tools/api#urn"">URN</a>.","ERR_INVALID_URN"
"687","mozi","on-ghosts-iii",31,"明鬼下","子墨子言曰：「逮至昔三代聖王既沒，天下失義，諸侯力正，是以存夫為人君臣上下者之不惠忠也，父子弟兄之不慈孝弟長貞良也，正長之不強於聽治，賤人之不強於從事也，民之為淫暴寇盜賊，以兵刃毒藥水火，退無罪人乎道路率徑，奪人車馬衣裘以自利者並作，由此始，是以天下亂。此其故何以然也？則皆以疑惑鬼神之有與無之別，不明乎鬼神之能賞賢而罰暴也。今若使天下之人，偕若信鬼神之能賞賢而罰暴也，則夫天下豈亂哉！」"
"688","mozi","on-ghosts-iii",31,"明鬼下","今執無鬼者曰：「鬼神者，固無有。」旦暮以為教誨乎天下，之疑天下之眾，使天下之眾皆疑惑乎鬼神有無之別，是以天下亂。是故子墨子曰：「今天下之王公大人士君子，實將欲求興天下之利，除天下之害，故當鬼神之有與無之別，以為將不可以明察此者也。既以鬼神有無之別，以為不可不察已。」"
"689","mozi","on-ghosts-iii",31,"明鬼下","然則吾為明察此，其說將柰何而可？子墨子曰：「是與天下之所以察知有與無之道者，必以眾之耳目之實知有與亡為儀者也，請惑聞之見之，則必以為有。若是，何不嘗入一鄉一里而問之，自古以及今，生民以來者，亦有嘗見鬼神之物，聞鬼神之聲，則鬼神何謂無乎？若莫聞莫見，則鬼神可謂有乎？」"
"690","mozi","on-ghosts-iii",31,"明鬼下","今執無鬼者言曰：「夫天下之為聞見鬼神之物者，不可勝計也，亦孰為聞見鬼神有無之物哉？」子墨子曰：「若以眾之所同見，與眾之所同聞，則若昔者杜伯是也。周宣王殺其臣杜伯而不辜，杜伯曰：『吾君殺我而不辜，若以死者為無知則止矣；若死而有知，不出三年，必使吾君知之。』其三年，周宣王合諸侯而田於圃，田車數百乘，從數千，人滿野。日中，杜伯乘白馬素車，朱衣冠，執朱弓，挾朱矢，追周宣王，射之車上，中心折脊，殪車中，伏弢而死。當是之時，周人從者莫不見，遠者莫不聞，著在周之《春秋》。為君者以教其臣，為父者以䜘其子，曰：『戒之慎之！凡殺不辜者，其得不祥，鬼神之誅，若此之憯遫！以若書之說觀之，則鬼神之有，豈可疑哉？"
"691","mozi","on-ghosts-iii",31,"明鬼下","非惟若書之說為然，昔者鄭穆公，當晝日中處乎廟，有神入門而左，鳥身，素服三絕，面狀正方。鄭穆公見之，乃恐懼奔，帝享女明德，使予錫女壽十年有九，使若國家蕃昌，子孫茂，毋失。鄭穆公再拜稽首曰：『敢問神？』曰：『予為句芒。』若以鄭穆公之所身見為儀，則鬼神之有，豈可疑哉？"
"692","mozi","on-ghosts-iii",31,"明鬼下","非惟若書之說為然也，昔者，燕簡公殺其臣莊子儀而不辜，莊子儀曰：『吾君王殺我而不辜，死人毋知亦已，死人有知，不出三年，必使吾君知之』。期年，燕將馳祖，燕之有祖，當齊之社稷，宋之有桑林，楚之有雲夢也，此男女之所屬而觀也。日中，燕簡公方將馳於祖塗，莊子儀荷朱杖而擊之，殪之車上。當是時，燕人從者莫不見，遠者莫不聞，著在燕之春秋。諸侯傳而語之曰『凡殺不辜者，其得不祥，鬼神之誅，若此其憯遫也！』以若書之說觀之，則鬼神之有，豈可疑哉？"
"693","mozi","on-ghosts-iii",31,"明鬼下","非惟若書之說為然也，昔者，宋文君鮑之時，有臣曰𥙐觀辜，固嘗從事於厲，祩子杖揖出與言曰：『觀辜是何珪璧之不滿度量？酒醴粢盛之不淨潔也？犧牲之不全肥？春秋冬夏「選」失時？豈女為之與？意鮑為之與？』觀辜曰：『鮑幼弱在荷繈之中，鮑何與識焉。官臣觀辜特為之』。祩子舉揖而槁之，殪之壇上。當是，宋人從者莫不見，遠者莫不聞，著在宋之春秋。諸侯傳而語之曰：『諸不敬慎祭祀者，鬼神之誅，至若此其憯遫！』以若書之說觀之，鬼神之有，豈可疑哉？"
"694","mozi","on-ghosts-iii",31,"明鬼下","非惟若書之說為然也。昔者，齊莊君之有所謂王里國、中里徼者，此二子者，訟三年而獄不斷。齊君由謙殺之恐不辜，猶謙釋之。恐失有罪，乃使之人共一羊，盟齊之神社，二子許諾。於是泏洫𢵣羊而漉其血，讀王里國之辭既已終矣，讀中里徼之辭未半也，羊起而觸之，折其腳，祧神之而槁之，殪之盟所。當是時，齊人從者莫不見，遠者莫不聞，著在齊之春秋。諸侯傳而語之曰：『請品先不以其請者，鬼神之誅，至若此其憯遫也。』以若書之說觀之，鬼神之有，豈可疑哉？」"
"695","mozi","on-ghosts-iii",31,"明鬼下","是故子墨子言曰：「雖有深谿博林，幽澗毋人之所，施行不可以不董，見有鬼神視之」。"
"696","mozi","on-ghosts-iii",31,"明鬼下","今執無鬼者曰：「夫眾人耳目之請，豈足以斷疑哉？柰何其欲為高君子於天下，而有復信眾之耳目之請哉？」子曰：若以眾之耳目之請，以為不足信也，不以斷疑。不識若昔者三代聖王堯舜禹湯文武者，足以為法乎？故於此乎，自中人以上皆曰：若昔者三代聖王，足以為法矣。若苟昔者三代聖王足以為法，然則姑嘗上觀聖王之事。昔者，武王之攻殷誅紂也，使諸侯分其祭曰：『使親者受內祀，疏者受外祀。』故武王必以鬼神為有，是故攻殷伐紂，使諸侯分其祭。若鬼神無有，則武王何祭分哉？"
"697","mozi","on-ghosts-iii",31,"明鬼下","非惟武王之事為然也，故聖王其賞也必於祖，其僇也必於社。賞於祖者何也？告分之均也；僇於社者何也？告聽之中也。非惟若書之說為然也，且惟昔者虞夏、商、周三代之聖王，其始建國營都日，必擇國之正壇，置以為宗廟；必擇木之脩茂者，立以為菆位；必擇國之父兄慈孝貞良者，以為祝宗；必擇六畜之勝腯肥倅，毛以為犧牲；珪璧琮璜，稱財為度；必擇五穀之芳黃，以為酒醴粢盛，故酒醴粢盛，與歲上下也。故古聖王治天下也，故必先鬼神而後人者此也。故曰官府選效，必先祭器祭服，畢藏於府，祝宗有司，畢立於朝，犧牲不與昔聚群。故古者聖王之為政若此。"
"698","mozi","on-ghosts-iii",31,"明鬼下","古者聖王必以鬼神為，其務鬼神厚矣，又恐後世子孫不能知也，故書之竹帛，傳遺後世子孫；咸恐其腐蠹絕滅，後世子孫不得而記，故琢之盤盂，鏤之金石，以重之；有恐後世子孫不能敬莙以取羊，故先王之書，聖人一尺之帛，一篇之書，語數鬼神之有也，重有重之。此其故何？則聖王務之。今執無鬼者曰：『鬼神者，固無有。』則此反聖王之務。反聖王之務，則非所以為君子之道也！」"
"699","mozi","on-ghosts-iii",31,"明鬼下","今執無鬼者之言曰：「先王之書，慎無一尺之帛，一篇之書，語數鬼神之有，重有重，亦何書之亦何書有之哉？」子墨子曰：「《周書》、《大雅》有之，《大雅》曰：『文王在上，於昭于天，周雖舊邦，其命維新。有周不顯，帝命不時。文王陟降，在帝左右。穆穆文王，令問不已』。若鬼神無有，則文王既死，彼豈能在帝之左右哉？此吾所以知《周書》之鬼也。"
"700","mozi","on-ghosts-iii",31,"明鬼下","且《周書》獨鬼，而《商書》不鬼，則未足以為法也。然則姑嘗上觀乎商書，曰：『嗚呼！古者有夏，方未有禍之時，百獸貞蟲，允及飛鳥，莫不比方。矧隹人面，胡敢異心？山川鬼神，亦莫敢不寧。若能共允，隹天下之合，下土之葆』。察山川鬼神之所以莫敢不寧者，以佐謀禹也。此吾所以知商書之鬼也。"
"701","mozi","on-ghosts-iii",31,"明鬼下","且商書獨鬼，而夏書不鬼，則未足以為法也。然則姑嘗上觀乎夏書禹誓曰：『大戰于甘，王乃命左右六人，下聽誓于中軍，曰：「有扈氏威侮五行，怠棄三正，天用劋絕其命。」有曰：「日中。今予與有扈氏爭一日之命。且爾卿大夫庶人，予非爾田野葆士之欲也，予共行天之罰也。左不共于左，右不共于右，若不共命，御非爾馬之政，若不共命」』。是以賞于祖而僇于社。賞于祖者何也？言分命之均也。僇于社者何也？言聽獄之事也。故古聖王必以鬼神為賞賢而罰暴，是故賞必於祖而僇必於社。此吾所以知夏書之鬼也。故尚者夏書，其次商周之書，語數鬼神之有也，重有重之，此其故何也？則聖王務之。以若書之說觀之，則鬼神之有，豈可疑哉？於古曰：『吉日丁卯，周代祝社方，歲於社考，以延年壽』。若無鬼神，彼豈有所延年壽哉！」"
"702","mozi","on-ghosts-iii",31,"明鬼下","是故子墨子曰：「嘗若鬼神之能賞賢如罰暴也。蓋本施之國家，施之萬民，實所以治國家利萬民之道也。若以為不然，是以吏治官府之不絜廉，男女之為無別者，鬼神見之；民之為淫暴寇亂盜賊，以兵刃毒藥水火，退無罪人乎道路，奪人車馬衣裘以自利者，有鬼神見之。是以吏治官府，不敢不絜廉，見善不敢不賞，見暴不敢不罪。民之為淫暴寇亂盜賊，以兵刃毒藥水火，退無罪人乎道路，奪車馬衣裘以自利者，由此止。是以莫放幽閒，擬乎鬼神之明顯，明有一人畏上誅罰，是以天下治。"
"703","mozi","on-ghosts-iii",31,"明鬼下","故鬼神之明，不可為幽閒廣澤，山林深谷，鬼神之明必知之。鬼神之罰，不可富貴眾強，勇力強武，堅甲利兵，鬼神之罰必勝之。若以為不然，昔者夏王桀，貴為天子，富有天下，上詬天侮鬼，下殃傲天下之萬民，祥上帝伐元山帝行，故於此乎，天乃使湯至明罰焉。湯以車九兩，鳥陳鴈行，湯乘大贊，犯遂夏眾，入之郊逐，王乎禽推哆大戲。故昔夏王桀，貴為天子，富有天下，有勇之推哆大戲，生列兕虎，指畫殺人，人民之眾兆億，侯盈厥澤陵，然不能以此圉鬼神之誅。此吾所謂鬼神之罰，不可為富貴眾強、勇力強武、堅甲利兵者，此也。"
"704","mozi","on-ghosts-iii",31,"明鬼下","且不惟此為然。昔者殷王紂，貴為天子，富有天下，上詬天侮鬼，下殃傲天下之萬民，播棄黎老，賊誅孩子，楚毒無罪，刲剔孕婦，庶舊鰥寡，號咷無告也。故於此乎，天乃使武王至明罰焉。武王以擇車百兩，虎賁之卒四百人，先庶國節窺戎，與殷人戰乎牧之野，王乎禽費中、惡來，眾畔百走。武王逐奔入宮，萬年梓株折紂而繫之赤環，載之白旗，以為天下諸侯僇。故昔者殷王紂，貴為天子，富有天下，有勇力之人費中、惡來、崇侯虎指寡殺人，人民之眾兆億，侯盈厥澤陵，然不能以此圉鬼神之誅。此吾所謂鬼神之罰，不可為富貴眾強、勇力強武、堅甲利兵者，此也。且禽艾之道之曰：『得璣無小，滅宗無大』。則此言鬼神之所賞，無小必賞之；鬼神之所罰，無大必罰之」。"
"705","mozi","on-ghosts-iii",31,"明鬼下","今執無鬼者曰：「意不忠親之利，而害為孝子乎？」子墨子曰：「古之今之為鬼，非他也，有天鬼，亦有山水鬼神者，亦有人死而為鬼者。今有子先其父死，弟先其兄死者矣，意雖使然，然而天下之陳物曰『先生者先死』，若是，則先死者非父則母，非兄而姒也。今絜為酒醴粢盛，以敬慎祭祀，若使鬼神請有，是得其父母姒兄而飲食之也，豈非厚利哉？若使鬼神請亡，是乃費其所為酒醴粢盛之財耳。自夫費之，特注之汙壑而棄之也，內者宗族，外者鄉里，皆得如具飲食之。雖使鬼神請亡，此猶可以合驩聚眾，取親於鄉里。」今執無鬼者言曰：「鬼神者固請無有，是以不共其酒醴粢盛犧牲之財。吾非乃今愛其酒醴粢盛犧牲之財乎？其所得者臣將何哉？」此上逆聖王之書，內逆民人孝子之行，而為上士於天下，此非所以為上士道。是故子墨子曰：「今吾為祭祀也，非直注之汙壑而棄之也，上以交鬼之福，下以合驩聚眾，取親乎鄉里。若神有，則是得吾父母弟兄而食之也。則此豈非天下利事也哉！」"
"706","mozi","on-ghosts-iii",31,"明鬼下","是故子墨子曰：「今天下之王公大人士君子，中實將欲求興天下之利，除天下之害，當若鬼神之有也，將不可不尊明也，聖王之道也」。"
"707","mozi","condemnation-of-music-i",32,"非樂上","子墨子言曰：「仁之事者，必務求興天下之利，除天下之害，將以為法乎天下。利人乎，即為；不利人乎，即止。且夫仁者之為天下度也，非為其目之所美，耳之所樂，口之所甘，身體之所安，以此虧奪民衣食之財，仁者弗為也。」是故子墨子之所以非樂者，非以大鍾、鳴鼓、琴瑟、竽笙之聲，以為不樂也；非以刻鏤華文章之色，以為不美也；非以犓豢煎炙之味，以為不甘也；非以高臺厚榭邃野之居，以為不安也。雖身知其安也，口知其甘也，目知其美也，耳知其樂也，然上考之不中聖王之事，下度之不中萬民之利。是故子墨子曰：「為樂，非也。」"
"708","mozi","condemnation-of-music-i",32,"非樂上","今王公大人，雖無造為樂器，以為事乎國家，非直掊潦水折壤坦而為之也，將必厚措斂乎萬民，以為大鍾、鳴鼓、琴瑟、竽笙之聲。古者聖王亦嘗厚措斂乎萬民，以為舟車，既以成矣，曰：『吾將惡許用之？曰：舟用之水，車用之陸，君子息其足焉，小人休其肩背焉。』故萬民出財齎而予之，不敢以為慼恨者，何也？以其反中民之利也。然則樂器反中民之利亦若此，即我弗敢非也。然則當用樂器譬之若聖王之為舟車也，即我弗敢非也。民有三患：飢者不得食，寒者不得衣，勞者不得息，三者民之巨患也。然即當為之撞巨鍾、擊鳴鼓、彈琴瑟、吹竽笙而揚干戚，民衣食之財將安可得乎？即我以為未必然也。意舍此。今有大國即攻小國，有大家即伐小家，強劫弱，眾暴寡，詐欺愚，貴傲賤，寇亂盜賊並興，不可禁止也。然即當為之撞巨鍾、擊鳴鼓、彈琴瑟、吹竽笙而揚干戚，天下之亂也，將安可得而治與？即我未必然也。」是故子墨子曰：「姑嘗厚措斂乎萬民，以為大鍾、鳴鼓、琴瑟、竽笙之聲，以求興天下之利，除天下之害而無補也。」是故子墨子曰：「為樂，非也。」"
"709","mozi","condemnation-of-music-i",32,"非樂上","今王公大人，唯毋處高臺厚榭之上而視之，鍾猶是延鼎也，弗撞擊將何樂得焉哉？其說將必撞擊之，惟勿撞擊，將必不使老與遲者，老與遲者耳目不聰明，股肱不畢強，聲不和調，明不轉朴。將必使當年，因其耳目之聰明，股肱之畢強，聲之和調，眉之轉朴。使丈夫為之，廢丈夫耕稼樹藝之時，使婦人為之，廢婦人紡績織紝之事。今王公大人唯毋為樂，虧奪民衣食之財，以拊樂如此多也。」是故子墨子曰：「為樂，非也。」"
"710","mozi","condemnation-of-music-i",32,"非樂上","今大鍾、鳴鼓、琴瑟、竽笙之聲既已具矣，大人鏽然奏而獨聽之，將何樂得焉哉？其說將必與賤人不與君子。聽之，廢君子聽治；與賤人聽之，廢賤人之從事。今王公大人惟毋為樂，虧奪民之衣食之財，以拊樂如此多也。」是故子墨子曰：「為樂，非也。」"
"711","mozi","condemnation-of-music-i",32,"非樂上","昔者齊康公興樂萬，萬人不可衣短褐，不可食糠糟，曰食飲不美，面目顏色不足視也；衣服不美，身體從容醜羸，不足觀也。是以食必粱肉，衣必文繡，此掌不從事乎衣食之財，而掌食乎人者也。」是故子墨子曰：「今王公大人惟毋為，虧奪民衣食之財，以拊樂如此多也。」是故子墨子曰：「為樂，非也。」"
"712","mozi","condemnation-of-music-i",32,"非樂上","今人固與禽獸麋鹿、蜚鳥、貞蟲異者也，今之禽獸麋鹿、蜚鳥、貞蟲，因其羽毛以為衣裘，因其蹄蚤以為褲屨，因其水草以為飲食。故唯使雄不耕稼樹藝，雌亦不紡績織紝，衣食之財固已具矣。今人與此異者也，賴其力者生，不賴其力者不生。君子不強聽治，即刑政亂；賤人不強從事，即財用不足。今天下之士君子，以吾言不然，然即姑嘗數天下分事，而觀樂之害。王公大人蚤朝晏退，聽獄治政，此其分事也；士君子竭股肱之力，亶其思慮之智，內治官府，外收斂關市、山林、澤梁之利，以實倉廩府庫，此其分事也；農夫蚤出暮入，耕稼樹藝，多聚叔粟，此其分事也；婦人夙興夜寐，紡績織紝，多治麻絲葛緒綑布縿，此其分事也。今惟毋在乎王公大人說樂而聽之，即必不能蚤朝晏退，聽獄治政，是故國家亂而社稷危矣。今惟毋在乎士君子說樂而聽之，即必不能竭股肱之力，亶其思慮之智，內治官府，外收斂關市、山林、澤梁之利，以實倉廩府庫，是故倉廩府庫不實。今惟毋在乎農夫說樂而聽之，即必不能蚤出暮入，耕稼樹藝，多聚升粟，是故。今惟毋在乎婦人說樂而聽之，即不必夙興夜寐，紡績織紝，多治麻絲葛緒綑布縿，是故布縿不興。曰：孰為大人之聽治而廢國家之從事？曰：樂也。」是故子墨子曰：「為樂，非也。」"
"713","mozi","condemnation-of-music-i",32,"非樂上","何以知其然也？曰先王之書，湯之官刑有之曰：「其恆舞于宮，是謂巫風。其刑君子出絲二衛，小人否，似二伯黃徑。」乃言曰：『嗚乎！舞佯佯，黃言孔章，上帝弗常，九有以亡，上帝不順，降之日𦍙，其家必懷喪。』察九有之所以亡者，徒從飾樂也。於武觀曰：『啟乃淫溢康樂，野于飲食，將將銘莧磬以力，湛濁于酒，渝食于野，萬舞翼翼，章聞于大，天用弗式。』故上者天鬼弗戒，下者萬民弗利。」"
"714","mozi","condemnation-of-music-i",32,"非樂上","是故子墨子曰：「今天下士君子，請將欲求興天下之利，除天下之害，當在樂之為物，將不可不禁而止也。」"
"715","mozi","condemnation-of-music-ii",33,"Invalid <a href=""https://ctext.org/tools/api#urn"">URN</a>.","ERR_INVALID_URN"
"716","mozi","condemnation-of-music-iii",34,"Invalid <a href=""https://ctext.org/tools/api#urn"">URN</a>.","ERR_INVALID_URN"
"717","mozi","anti-fatalism-i",35,"非命上","子墨子言曰：「古者王公大人，為政國家者，皆欲國家之富，人民之眾，刑政之治。然而不得富而得貧，不得眾而得寡，不得治而得亂，則是本失其所欲，得其所惡，是故何也？」子墨子言曰：「執有命者以集於民閒者眾。執有命者之言曰：『命富則富，命貧則貧；命眾則眾，命寡則寡；命治則治，命亂則亂；命壽則壽，命夭則夭；命雖強勁，何益哉？』以上說王公大人，下以駔百姓之從事，故執有命者不仁。故當執有命者之言，不可不明辨。」"
"718","mozi","anti-fatalism-i",35,"非命上","然則明辨此之說將柰何哉？子墨子言曰：「必立儀，言而毋儀，譬猶運鈞之上而立朝夕者也，是非利害之辨，不可得而明知也。故言必有三表。」何謂三表？子墨子言曰：「有本之者，有原之者，有用之者。於何本之？上本之於古者聖王之事。於何原之？下原察百姓耳目之實。於何用之？廢以為刑政，觀其中國家百姓人民之利。此所謂言有三表也。"
"719","mozi","anti-fatalism-i",35,"非命上","然而今天下之士君子，或以命為有。蓋嘗尚觀於聖王之事，古者桀之所亂，湯受而治之；紂之所亂，武王受而治之。此世未易民未渝，在於桀紂，則天下亂；在於湯武，則天下治，豈可謂有命哉！"
"720","mozi","anti-fatalism-i",35,"非命上","然而今天下之士君子，或以命為有。蓋嘗尚觀於先王之書，先王之書，所出國家，布施百姓，憲也。先王之憲，亦嘗有曰『福不可請，而禍不可諱，敬無益，暴無傷』者乎？所以聽獄制罪者，刑也。先王之刑亦嘗有曰『福不可請，禍不可諱，敬無益，暴無傷』者乎？所以整設師旅，進退師徒者，誓也。先王之誓亦嘗有曰：『福不可請，禍不可諱，敬無益，暴無傷』者乎？」是故子墨子言曰：「吾當未鹽數，天下之良書不可盡計數，大方論數，而五者是也。今雖毋求執有命者之言，不必得，不亦可錯乎？今用執有命者之言，是覆天下之義，覆天下之義者，是立命者也，百姓之誶也。說百姓之誶者，是滅天下之人也」。然則所為欲義在上者，何也？曰：「義人在上，天下必治，上帝山川鬼神，必有幹主，萬民被其大利。」何以知之？子墨子曰：「古者湯封於亳，絕長繼短，方地百里，與其百姓兼相愛，交相利，移則分。率其百姓，以上尊天事鬼，是以天鬼富之，諸侯與之，百姓親之，賢士歸之，未歿其世，而王天下，政諸侯。昔者文王封於岐周，「絕長繼短，方地百里，與其百姓兼相愛、交相利，則，是以近者安其政，遠者歸其德。聞文王者，皆起而趨之。罷不肖股肱不利者，處而願之曰：『柰何乎使文王之地及我，吾則吾利，豈不亦猶文王之民也哉。』是以天鬼富之，諸侯與之，百姓親之，賢士歸之，未歿其世，而王天下，政諸侯。鄉者言曰：義人在上，天下必治，上帝山川鬼神，必有幹主，萬民被其大利。吾用此知之。"
"721","mozi","anti-fatalism-i",35,"非命上","是故古之聖王發憲出令，設以為賞罰以勸賢，是以入則孝慈於親戚，出則弟長於鄉里，坐處有度，出入有節，男女有辨。是故使治官府，則不盜竊，守城則不崩叛，君有難則死，出亡則送。此上之所賞，而百姓之所譽也。執有命者之言曰：『上之所賞，命固且賞，非賢故賞也。上之所罰，命固且罰，不暴故罰也。』是故入則不慈孝於親戚，出則不弟長於鄉里，坐處不度，出入無節，男女無辨。是故治官府則盜竊，守城則崩叛，君有難則不死，出亡則不送。此上之所罰，百姓之所非毀也。執有命者言曰：『上之所罰，命固且罰，不暴故罰也。上之所賞，命固且賞，非賢故賞也。』以此為君則不義，為臣則不忠，為父則不慈，為子則不孝，為兄則不良，為弟則不弟，而強執此者，此特凶言之所自生，而暴人之道昔。"
"722","mozi","anti-fatalism-i",35,"非命上","然則何以知命之為暴人之道？昔上世之窮民，貪於飲食，惰於從事，是以衣之財不足，而飢寒凍餒之憂至，不知曰『我罷不肖，從事不疾』，必曰『我命固且貧』。昔上世暴王不忍其耳目之淫，心涂之辟，不順其親戚，遂以亡失國家，傾覆社稷，不知曰『我罷不肖，為政不善』，必曰『吾命固失之。』於仲虺之告曰：『我聞于夏人，矯天命布命于下，帝伐之惡，龔喪厥師。』此言湯之所以非桀之執有命也。於太誓曰：『紂夷處，不用事上帝鬼神，禍厥先神禔不祀，乃曰吾民有命，無廖排漏，天亦縱棄之而弗葆。』此言武王所以非紂執有命也。今用執有命者之言，則上不聽治，下不從事。上不聽治，則刑政亂；下不從事，則財用不足，上無以供粢盛酒醴，祭祀上帝鬼神，降綏天下賢可之士，外無以應待諸侯之賓客，內無以食飢衣寒，將養老弱。故命上不利於天，中不利於鬼，下不利於人，而強執此者，此特凶言之所自生，而暴人之道也。」"
"723","mozi","anti-fatalism-i",35,"非命上","是故子墨子言曰：「今天下之士君子，忠實欲天下之富而惡其貧，欲天下之治而惡其亂，執有命者之言，不可不非，此天下之大害也。」"
"724","mozi","anti-fatalism-ii",36,"非命中","子墨子言曰：「凡出言談，由文學之為道也，則不可而不先立義法。若言而無義，譬猶立朝夕於員鈞之上也，則雖有巧工，必不能得正焉。然今天下之情偽，未可得而識也，故使言有三法。三法者何也？有本之者，有原之者，有用之者。於其本之也，考之天鬼之志，聖王之事；於其原之也，徵以先王之書；用之柰何，發而為刑。此言之三法也。"
"725","mozi","anti-fatalism-ii",36,"非命中","今天下之士君子或以命為亡，我所以知命之有與亡者，以眾人耳目之情，知有與亡。有聞之，有見之，謂之有；莫之聞，莫之見，謂之亡。然胡嘗考之百姓之情？自古以及今，生民以來者，亦嘗見命之物，聞命之聲者乎？則未嘗有也。若以百姓為愚不肖，耳目之情不足因而為法，然則胡不嘗考之諸侯之傳言流語乎？自古以及今，生民以來者，亦嘗有聞命之聲，見命之體者乎？則未嘗有也。然胡不嘗考之聖王之事？古之聖王，舉孝子而勸之事親，尊賢良而勸之為善，發憲布令以教誨，賞罰以勸沮。若此，則亂者可使治，而危者可使安矣。若以為不然，昔者，桀之所亂，湯治之；紂之所亂，武王治之。此世不渝而民不改，上變政而民易教，其在湯武則治，其在桀紂則亂，安危治亂，在上之發政也，則豈可謂有命哉！夫曰有命云者亦不然矣。"
"726","mozi","anti-fatalism-ii",36,"非命中","今夫有命者言曰：『我非作之後世也，自昔三代有若言以傳流矣。今故先生對之？』曰：夫有命者，不志昔也三代之聖善人與？意亡昔三代之暴不肖人也？何以知之？初之列士桀大夫，慎言知行，此上有以規諫其君長，下有以教順其百姓，故上有以規諫其君長，下有以教順其百姓，故上得其君長之賞，下得其百姓之譽。列士桀大夫聲聞不廢，流傳至今，而天下皆曰其力也。"
"727","mozi","anti-fatalism-ii",36,"非命中","不顧其國家百姓之政。繁為無用，暴逆百姓，使下不親其上，是故國為虛厲，身在刑僇之中，必不能曰我見命焉。是故昔者三代之暴王，不繆其耳目之淫，不慎其心志之辟，外之敺騁田獵畢弋，內沈於酒樂，『而罷不肖，我為刑政不善』，必曰：『我命故且亡。』雖昔也三代之窮民，亦由此也。內之不能善事其親戚，外不能善事其君長，惡恭儉而好簡易，貪飲食而惰從事，衣食之財不足，使身至有饑寒凍餒之憂，必不能曰：『我罷不肖，我從事不疾』，必曰：『我命固且窮。』雖昔也三代之偽民，亦猶此也。繁飾有命，以教眾愚樸人久矣。聖王之患此也，故書之竹帛，琢之金石，於先王之書仲虺之告曰：『我聞有夏，人矯天命，布命于下，帝式是惡，用闕師。』此語夏王桀之執有命也，湯與仲虺共非之。先王之書太誓之言然曰：『紂夷之居，而不用事上帝，棄闕其先神而不祀也，曰：「我民有命，毋僇其務。」天不亦棄縱而不葆。』此言紂之執有命也，武王以太誓非也。有於三代不國有之曰：『女毋崇天之有命也。』命三不國亦言命之無也。於召公之執令於然，且：「『敬哉！無天命，惟予二人，而無造言，不自降天之哉得之。』在於商、夏之詩書曰：『命者暴王作之。』且今天下之士君子，將欲辯是非利害之故，當天有命者，不可不疾非也。」執有命者，此天下之厚害也，是故子墨子非也。"
"728","mozi","anti-fatalism-iii",37,"非命下","子墨子言曰：「凡出言談，則必可而不先立儀而言。若不先立儀而言，譬之猶運鈞之上而立朝夕焉也。我以為雖有朝夕之辯，必將終未可得而從定也。是故言有三法。何謂三法？曰：有考之者，原之者，有用之者。惡乎考之？考先聖大王之事。惡乎原之？察眾之耳目之請？惡乎用之？發而為政乎國，察萬民而觀之。此謂三法也。"
"729","mozi","anti-fatalism-iii",37,"非命下","故昔者三代聖王禹湯文武方為政乎天下之時，曰：必務舉孝子而勸之事親，尊賢良之人而教之為善。是故出政施教，賞善罰暴。且以為若此，則天下之亂也，將屬可得而治也，社稷之危也，將屬可得而定也。若以為不然，昔桀之所亂，湯治之；紂之所亂，武王治之。當此之時，世不渝而民不易，上變政而民改俗。存乎桀紂而天下亂，存乎湯武而天下治。天下之治也，湯武之力也；天下之亂也，桀紂之罪也。若以此觀之，夫安危治亂存乎上之為政也，則夫豈可謂有命哉！故昔者禹湯文武方為政乎天下之時，曰『必使飢者得食，寒者得衣，勞者得息，亂者得治』，遂得光譽令問於天下。夫豈可以為命哉？故以為其力也！今賢良之人，尊賢而好功道術，故上得其王公大人之賞，下得其萬民之譽，遂得光譽令問於天下。亦豈以為其命哉？又以為力也！然今夫有命者，不識昔也三代之聖善人與，意亡昔三代之暴不肖人與？若以說觀之，則必非昔三代聖善人也，必暴不肖人也。然今以命為有者，昔三代暴王桀紂幽厲，貴為天子，富有天下，於此乎，不而矯其耳目之欲，而從其心意之辟，外之敺騁、田獵、畢弋，內湛於酒樂，而不顧其國家百姓之政，繁為無用，暴逆百姓，遂失其宗廟。其言不曰『吾罷不肖，吾聽治不強』，必曰『吾命固將失之』。雖昔也三代罷不肖之民，亦猶此也。不能善事親戚君長，甚惡恭儉而好簡易，貪飲食而惰從事，衣食之財不足，是以身有陷乎飢寒凍餒之憂。其言不曰『吾罷不肖，吾從事不強』，又曰『吾命固將窮。』昔三代偽民亦猶此也。"
"730","mozi","anti-fatalism-iii",37,"非命下","昔者暴王作之，窮術之，此皆疑眾遲樸，先聖王之患之也，固在前矣。是以書之竹帛，鏤之金石，琢之盤盂，傳遺後世子孫。曰何書焉存？禹之總德有之曰：『允不著，惟天民不而葆，既防凶心，天加之咎，不慎厥德，天命焉葆』？仲虺之告曰：『我聞有夏，人矯天命，于下，帝式是增，用爽厥師。』彼用無為有，故謂矯，若有而謂有，夫豈為矯哉！昔者，桀執有命而行，湯為仲虺之告以非之。太誓之言也，於去發曰：『惡乎君子！天有顯德，其行甚章，為鑑不遠，在彼殷王。謂人有命，謂敬不可行，謂祭無益，謂暴無傷，上帝不常，九有以亡，上帝不順，祝降其喪，惟我有周，受之大帝。』昔者紂執有命而行，武王為太誓、去發以非之。曰：子胡不尚考之乎商周虞夏之記，從十簡之篇以尚，皆無之，將何若者也？」"
"731","mozi","anti-fatalism-iii",37,"非命下","是故子墨子曰：「今天下之君子之為文學出言談也，非將勤勞其惟舌，而利其脣呡也，中實將欲為其國家邑里萬民刑政者也。今也王公大人之所以蚤朝晏退，聽獄治政，終朝均分，而不敢息怠倦者，何也？曰：彼以為強必治，不強必亂；強必寧，不強必危，故不敢怠倦。今也卿大夫之所以竭股肱之力，殫其思慮之知，內治官府，外斂關市、山林、澤梁之利，以實官府，而不敢怠倦者，何也？曰：彼以為強必貴，不強必賤；強必榮，不強必辱，故不敢怠倦。今也農夫之所以蚤出暮入，強乎耕稼樹藝，多聚叔粟，而不敢怠倦者，何也？曰：彼以為強必富，不強必貧；強必飽，不強必飢，故不敢怠倦。今也婦人之所夙興夜寐，強乎紡績織紝，多治麻絲葛緒捆布縿，而不敢怠倦者，何也？曰：彼以為強必富，不強必貧，強必煖，不強必寒，故不敢怠倦。今雖毋在乎王公大人，蕢若信有命而致行之，則必怠乎聽獄治政矣，卿大夫必怠乎治官府矣，農夫必怠乎耕稼樹藝矣，婦人必怠乎紡績織紝矣。王公大人怠乎聽獄治政，卿大夫怠乎治官府，則我以為天下必亂矣。農夫怠乎耕稼樹藝，婦人怠乎紡織績紝，則我以為天下衣食之財將必不足矣。若以為政乎天下，上以事天鬼，天鬼不使；下以持養百姓，百姓不利，必離散不可得用也。是以入守則不固，出誅則不勝，故雖昔者三代暴王桀紂幽厲之所以共抎其國家，傾覆其社稷者，此也。」是故子墨子言曰：「今天下之士君子，中實將欲求興天下之利，除天下之害，當若有命者言也。曰：命者，暴王所作，窮人所術，非仁者之言也。今之為仁義者，將不可不察而強非者，此也。」"
"732","mozi","anti-confucianism-i",38,"Invalid <a href=""https://ctext.org/tools/api#urn"">URN</a>.","ERR_INVALID_URN"
"733","mozi","anti-confucianism-ii",39,"非儒下","儒者曰：「親親有術，尊賢有等。」言親疏尊卑之異也。其禮曰：「喪父母三年，妻，後子三年，伯父叔父弟兄庶子其，戚族人五月。」若以親疏為歲月之數，則親者多而疏者少矣，是妻後子與父同也。若以尊卑為歲月數，則是尊其妻子與父母同，而親伯父宗兄而卑子也，逆孰大焉。其親死，列尸弗，登屋窺井，挑鼠穴，探滌器，而求其人矣。以為實在則贛愚甚矣；如其亡也必求焉，偽亦大矣！取妻，身迎，袨端為僕，秉轡授綏，如仰嚴親，昏禮威儀，如承祭祀。顛覆上下，悖逆父母，下則妻子，妻子上侵事親，若此可謂孝乎？儒者：「迎妻，妻之奉祭祀，子將守宗廟，故重之。」應之曰：「此誣言也，其宗兄守其先宗廟數十年，死喪之其，兄弟之妻奉其先之祭祀弗散，則喪妻子三年，必非以守奉祭祀也。夫憂妻子以大負絫，有曰『所以重親也』，為欲厚所至私，輕所至重，豈非大姦也哉！」"
"734","mozi","anti-confucianism-ii",39,"非儒下","有強執有命以說議曰：「壽夭貧富，安危治亂，固有天命，不可損益。窮達賞罰幸否有極，人之知力，不能為焉。」群吏信之，則怠於分職；庶人信之，則怠於從事。不治則亂，農事緩則貧，貧且亂政之本，而儒者以為道教，是賊天下之人者也。"
"735","mozi","anti-confucianism-ii",39,"非儒下","且夫繁飾禮樂以淫人，久喪偽哀以謾親，立命緩貧而高浩居，倍本棄事而安怠傲，貪於飲食，惰於作務，陷於飢寒，危於凍餒，無以違之。是若人氣，鼸鼠藏，而羝羊視，賁彘起。君子笑之。怒曰：「散人！焉知良儒。」夫夏乞麥禾，五穀既收，大喪是隨，子姓皆從，得厭飲食，畢治數喪，足以至矣。因人之家翠，以為，恃人之野以為尊，富人有喪，乃大說，喜曰：「此衣食之端也。」"
"736","mozi","anti-confucianism-ii",39,"非儒下","儒者曰：「君子必服古言然後仁。」應之曰：「所謂古之者，皆嘗新矣，而古人服之，則君子也。然則必服非君子之服，言非君子之言，而後仁乎？」"
"737","mozi","anti-confucianism-ii",39,"非儒下","又曰：「君子循而不作。」應之曰：「古者羿作弓，伃作甲，奚仲作車，巧垂作舟，然則今之鮑函車匠皆君子也，而羿、伃、奚仲、巧垂皆小人邪？且其所循人必或作之，然則其所循皆小人道也？」"
"738","mozi","anti-confucianism-ii",39,"非儒下","又曰：「君子勝不逐奔，揜函弗射，施則助之胥車。」應之曰：「若皆仁人也，則無說而相與。仁人以其取舍是非之理相告，無故從有故也，弗知從有知也，無辭必服，見善必遷，何故相？若兩暴交爭，其勝者欲不逐奔，掩函弗射，施則助之胥車，雖盡能猶且不得為君子也。意暴殘之國也，聖將為世除害，興師誅罰，勝將因用儒術令士卒曰毋逐奔，揜函勿射，施則助之胥車。」暴亂之人也得活，天下害不除，是為群殘父母，而深賤世也，不義莫大焉！」"
"739","mozi","anti-confucianism-ii",39,"非儒下","又曰：「君子若鍾，擊之則鳴，弗擊不鳴。應之曰：「夫仁人事上竭忠，事親得孝，務善則美，有過則諫，此為人臣之道也。今擊之則鳴，弗擊不鳴，隱知豫力，恬漠待問而後對，雖有君親之大利，弗問不言，若將有大寇亂，盜賊將作，若機辟將發也，他人不知，己獨知之，雖其君親皆在，不問不言。是夫大亂之賊也！以是為人臣不忠，為子不孝，事兄不弟，交，遇人不貞良。夫執後不言之朝物，見利使己雖恐後言，君若言而未有利焉，則高拱下視，會噎為深，曰：『唯其未之學也。』用誰急，遺行遠矣。夫一道術學業仁義者，皆大以治人，小以任官，遠施周偏，近以脩身，不義不處，非理不行，務興天下之利，曲直周旋，利則止，此君子之道也。以所聞孔丘之行，則本與此相反謬也。」"
"740","mozi","anti-confucianism-ii",39,"非儒下","齊景公問晏子曰：「孔子為人何如？」晏子不對，公又復問，不對。景公曰：「以孔丘語寡人者眾矣，俱以賢人也。今寡人問之，而子不對，何也？」晏子對曰：「嬰不肖，不足以知賢人。雖然，嬰聞所謂賢人者，入人之國必務合其君臣之親，而弭其上下之怨。孔丘之荊，知白公之謀，而奉之以石乞，君身幾滅，而白公僇。嬰聞賢人得上不虛，得下不危，言聽於君必利人，教行下必於上，是以言明而易知也，行易而從也，行義可明乎民，謀慮可通乎君臣。今孔丘深慮同謀以奉賊，勞思盡知以行邪，勸下亂上，教臣殺君，非賢人之行也；入人之國而與人之賊，非義之類也；知人不忠，趣之為亂，非仁義之也。逃人而後謀，避人而後言，行義不可明於民，謀慮不可通於君臣，嬰不知孔丘之有異於白公也，是以不對。」景公曰：「嗚乎！貺寡人者眾矣，非夫子，則吾終身不知孔丘之與白公同也。」"
"741","mozi","anti-confucianism-ii",39,"非儒下","孔丘之齊見景公，景公說，欲封之以尼谿，以告晏子。晏子曰：「不可夫儒浩居而自順者也，不可以教下；好樂而淫人，不可使親治；立命而怠事，不可使守職；宗喪循哀，不可使慈民；機服勉容，不可使導眾。孔丘盛容脩飾以蠱世，弦歌鼓舞以聚徒，繁登降之禮以示儀，務趨翔之節以觀眾，博學不可使議世，勞思不可，絫壽不能盡其學，當年不能行其禮，積財不能贍其樂，繁飾邪術以營世君，盛為聲樂以淫遇民，其道不可以期世，其學不可以導眾。今君封之，以利齊俗，非所以導國先眾。」「善！」於是禮，留其封，敬見而不問其道。孔丘乃恚，怒於景公與晏子，乃樹鴟夷子皮於田常之門，告南郭惠子以所欲為，歸於魯。有頃，閒齊將伐魯，告子貢曰：「賜乎！舉大事於今之時矣！」乃遣子貢之齊，因南郭惠子以見田常，勸之伐吳，以教高、國、鮑、晏，使毋得害田常之亂，勸越伐吳。三年之內，齊、吳破國之難，伏尸以言術數。孔丘之誅也。"
"742","mozi","anti-confucianism-ii",39,"非儒下","孔丘為魯司寇，舍公家而奉季孫。季孫相魯君而走，季孫與邑人爭門關，決植。"
"743","mozi","anti-confucianism-ii",39,"非儒下","孔丘窮於蔡陳之閒，藜羹不糝，十日，子路為享豚，孔丘不問肉之所由來而食；號人衣以酤酒，孔丘不問酒之所由來而飲。哀公迎孔子，席不端弗坐，割不正弗食，子路進，請曰：「何其與陳、蔡反也？」孔丘曰：「來！吾語女，曩與女為苟義。」夫飢約則不辭妄取，以活身，贏飽偽行以自飾，汙邪詐偽，孰大於此！"
"744","mozi","anti-confucianism-ii",39,"非儒下","孔丘與其門弟子閒坐，曰：「夫舜見瞽叟然就，此時天下圾乎！周公旦非其人也邪？何為舍其家室而託寓也？」孔丘所行，心術所至也。其徒屬弟子皆效孔丘。子貢、季路輔孔悝乎衛，陽貨亂乎齊，佛肸以中牟叛，桼雕刑殘，莫大焉。夫為弟子後生，其師，必脩其言，法其行，力不足，知弗及而後已。今孔丘之行如此，儒士則可以疑矣。"
"745","mozi","canon-i",40,"經上","故，所得而後成也。"
"746","mozi","canon-i",40,"經上","體，分於兼也。"
"747","mozi","canon-i",40,"經上","知，材也。"
"748","mozi","canon-i",40,"經上","慮，求也。"
"749","mozi","canon-i",40,"經上","知，接也。"
"750","mozi","canon-i",40,"經上","𢜔，明也。"
"751","mozi","canon-i",40,"經上","仁，體愛也。"
"752","mozi","canon-i",40,"經上","義，利也。"
"753","mozi","canon-i",40,"經上","禮，敬也。"
"754","mozi","canon-i",40,"經上","行，為也。"
"755","mozi","canon-i",40,"經上","實，榮也。"
"756","mozi","canon-i",40,"經上","忠，以為利而強低也。"
"757","mozi","canon-i",40,"經上","孝，利親也。"
"758","mozi","canon-i",40,"經上","信，言合於意也。"
"759","mozi","canon-i",40,"經上","佴，自作也。"
"760","mozi","canon-i",40,"經上","𧨜，作嗛也。"
"761","mozi","canon-i",40,"經上","廉，作非也。"
"762","mozi","canon-i",40,"經上","令，不為所作也。"
"763","mozi","canon-i",40,"經上","任，士損己而益所為也。"
"764","mozi","canon-i",40,"經上","勇，志之所以敢也。"
"765","mozi","canon-i",40,"經上","力，刑之所以奮也。"
"766","mozi","canon-i",40,"經上","生，刑與知處也。"
"767","mozi","canon-i",40,"經上","臥，知無知也。"
"768","mozi","canon-i",40,"經上","夢，臥而以為然也。"
"769","mozi","canon-i",40,"經上","平，知無欲惡也。"
"770","mozi","canon-i",40,"經上","利，所得而喜也。 "
"771","mozi","canon-i",40,"經上","害，所得而惡也。"
"772","mozi","canon-i",40,"經上","治，求得也。"
"773","mozi","canon-i",40,"經上","譽，明美也。"
"774","mozi","canon-i",40,"經上","誹，明惡也。"
"775","mozi","canon-i",40,"經上","舉，擬實也。"
"776","mozi","canon-i",40,"經上","言，出舉也。"
"777","mozi","canon-i",40,"經上","且且，言然也。"
"778","mozi","canon-i",40,"經上","君，臣萌通約也。"
"779","mozi","canon-i",40,"經上","功，利民也。"
"780","mozi","canon-i",40,"經上","賞，上報下之功也。"
"781","mozi","canon-i",40,"經上","罪，犯禁也。"
"782","mozi","canon-i",40,"經上","罰，上報下之罪也。"
"783","mozi","canon-i",40,"經上","同，異而俱於之一也。"
"784","mozi","canon-i",40,"經上","久，彌異時也。"
"785","mozi","canon-i",40,"經上","宇，彌異所也。"
"786","mozi","canon-i",40,"經上","窮，或有前不容尺也。"
"787","mozi","canon-i",40,"經上","盡，莫不然也。"
"788","mozi","canon-i",40,"經上","始，當時也。"
"789","mozi","canon-i",40,"經上","化，徵易也。"
"790","mozi","canon-i",40,"經上","損，偏去也。"
"791","mozi","canon-i",40,"經上","大益。"
"792","mozi","canon-i",40,"經上","儇，稹秖。"
"793","mozi","canon-i",40,"經上","庫，易也。"
"794","mozi","canon-i",40,"經上","動，或從也。"
"795","mozi","canon-i",40,"經上","讀此書旁行。"
"796","mozi","canon-i",40,"經上","止，以久也。"
"797","mozi","canon-i",40,"經上","必，不已也。"
"798","mozi","canon-i",40,"經上","平，同高也。"
"799","mozi","canon-i",40,"經上","同長，以缶相盡也。"
"800","mozi","canon-i",40,"經上","中，同長也。"
"801","mozi","canon-i",40,"經上","厚，有所大也。"
"802","mozi","canon-i",40,"經上","日中，缶南也。"
"803","mozi","canon-i",40,"經上","直，參也。"
"804","mozi","canon-i",40,"經上","圜，一中同長也。"
"805","mozi","canon-i",40,"經上","方，柱隅四讙也。"
"806","mozi","canon-i",40,"經上","倍，為二也。"
"807","mozi","canon-i",40,"經上","端，體之無序而最前者也。"
"808","mozi","canon-i",40,"經上","有間，中也。"
"809","mozi","canon-i",40,"經上","間，不及旁也。"
"810","mozi","canon-i",40,"經上","纑，間虛也。"
"811","mozi","canon-i",40,"經上","盈，莫不有也。"
"812","mozi","canon-i",40,"經上","堅白，不相外也。"
"813","mozi","canon-i",40,"經上","攖，相得也。"
"814","mozi","canon-i",40,"經上","似，有以相攖，有不相攖也。"
"815","mozi","canon-i",40,"經上","次，無間而不攖攖也。"
"816","mozi","canon-i",40,"經上","法，所若而然也。"
"817","mozi","canon-i",40,"經上","佴，所然也。"
"818","mozi","canon-i",40,"經上","說，所以明也。"
"819","mozi","canon-i",40,"經上","攸，不可兩不可也。"
"820","mozi","canon-i",40,"經上","辯，爭彼也。辯勝，當也。"
"821","mozi","canon-i",40,"經上","為，窮知而𠐴於欲也。"
"822","mozi","canon-i",40,"經上","已，成、亡。"
"823","mozi","canon-i",40,"經上","使，謂、故。"
"824","mozi","canon-i",40,"經上","名，達、類、私。"
"825","mozi","canon-i",40,"經上","謂，移、舉、加。"
"826","mozi","canon-i",40,"經上","知，聞、說、親，名、實、合、為。"
"827","mozi","canon-i",40,"經上","聞，傳、親。"
"828","mozi","canon-i",40,"經上","見，體、盡。"
"829","mozi","canon-i",40,"經上","合，缶、宜、必。"
"830","mozi","canon-i",40,"經上","欲缶權利，且惡缶權害。"
"831","mozi","canon-i",40,"經上","為，存、亡、易、蕩、治、化。"
"832","mozi","canon-i",40,"經上","同，重、體、合、類。"
"833","mozi","canon-i",40,"經上","異，二、體、不合、不類。"
"834","mozi","canon-i",40,"經上","同異交得放有無。"
"835","mozi","canon-i",40,"經上","聞，耳之聰也。"
"836","mozi","canon-i",40,"經上","循所聞而得其意，心之察也。"
"837","mozi","canon-i",40,"經上","言，口之利也。"
"838","mozi","canon-i",40,"經上","執所言而意得見，心之辯也。"
"839","mozi","canon-i",40,"經上","諾，不一、利用。"
"840","mozi","canon-i",40,"經上","服，執誽。音利。"
"841","mozi","canon-i",40,"經上","巧轉則求其故。"
"842","mozi","canon-i",40,"經上","法同，則觀其同。"
"843","mozi","canon-i",40,"經上","法異，則觀其宜。"
"844","mozi","canon-i",40,"經上","止，因以別道。"
"845","mozi","canon-i",40,"經上","缶，無非。"
"846","mozi","canon-ii",41,"經下","止，類以行人。說在同。"
"847","mozi","canon-ii",41,"經下","推類之難，說在之大小。"
"848","mozi","canon-ii",41,"經下","物盡同名：二與鬥，愛，食與招，白與視，麗與，夫與履。"
"849","mozi","canon-ii",41,"經下","一偏棄之，謂而固是也，說在因。"
"850","mozi","canon-ii",41,"經下","不可偏去而二，說在見與俱、一與二、廣與循。"
"851","mozi","canon-ii",41,"經下","不能而不害。說在害。"
"852","mozi","canon-ii",41,"經下","異類不吡，說在量。"
"853","mozi","canon-ii",41,"經下","偏去莫加少，說在故。"
"854","mozi","canon-ii",41,"經下","假必誖，說在不然。"
"855","mozi","canon-ii",41,"經下","物之所以然，與所以知之，與所以使人知之，不必同。說在病。"
"856","mozi","canon-ii",41,"經下","疑，說在逢、循、遇、過。"
"857","mozi","canon-ii",41,"經下","合，與一，或復否，說在拒。"
"858","mozi","canon-ii",41,"經下","歐物一體也，說在俱一、惟是。"
"859","mozi","canon-ii",41,"經下","宇：或徙，說在長宇久。"
"860","mozi","canon-ii",41,"經下","不堅白，說在"
"861","mozi","canon-ii",41,"經下","無久與宇。堅白，說在因。"
"862","mozi","canon-ii",41,"經下","在諸其所然未者然，說在於是推之。"
"863","mozi","canon-ii",41,"經下","景不徙，說在改為。"
"864","mozi","canon-ii",41,"經下","景二，說在重。"
"865","mozi","canon-ii",41,"經下","景到，在午有端與景長，說在端。"
"866","mozi","canon-ii",41,"經下","景迎日，說在慱。"
"867","mozi","canon-ii",41,"經下","景之小大，說在地缶遠近。"
"868","mozi","canon-ii",41,"經下","臨鑒而立，景到。多而若少，說在寡區。"
"869","mozi","canon-ii",41,"經下","鑒位，景一小而易，一大而缶，說在中之外內。"
"870","mozi","canon-ii",41,"經下","鑑團，景一天，而必缶，說在得。"
"871","mozi","canon-ii",41,"經下","貞而不撓，說在勝。"
"872","mozi","canon-ii",41,"經下","契與枝板，說在薄。"
"873","mozi","canon-ii",41,"經下","倚者不可正，說在剃。"
"874","mozi","canon-ii",41,"經下","推之必往，說在廢材。"
"875","mozi","canon-ii",41,"經下","買無貴，說在仮其賈。"
"876","mozi","canon-ii",41,"經下","賈宜則讐，說在盡。"
"877","mozi","canon-ii",41,"經下","無說而懼，說在弗心。"
"878","mozi","canon-ii",41,"經下","或，過名也，說在實。"
"879","mozi","canon-ii",41,"經下","知知之否之足用也誖，說在無以也。"
"880","mozi","canon-ii",41,"經下","謂辯無勝，必不當。說在辯。"
"881","mozi","canon-ii",41,"經下","無不讓也，不可。說在始。"
"882","mozi","canon-ii",41,"經下","於一，有知焉，有不知焉，說在存。"
"883","mozi","canon-ii",41,"經下","有指於二，而不可逃，說在以二絫。"
"884","mozi","canon-ii",41,"經下","所知而弗能指，說在春也、逃臣、狗犬、貴者。"
"885","mozi","canon-ii",41,"經下","知狗而自謂不知犬，過也，說在重。"
"886","mozi","canon-ii",41,"經下","通意後對，說在不知其誰謂也。"
"887","mozi","canon-ii",41,"經下","所存與者，於存與孰存，駟異說。"
"888","mozi","canon-ii",41,"經下","五行毋常勝，說在宜。"
"889","mozi","canon-ii",41,"經下","無欲惡之為益損也，說在宜。"
"890","mozi","canon-ii",41,"經下","損而不害，說在餘。"
"891","mozi","canon-ii",41,"經下","知而不以五路，說在久。"
"892","mozi","canon-ii",41,"經下","必熱，說在頓。"
"893","mozi","canon-ii",41,"經下","知其所以、不知，說在以名、取。"
"894","mozi","canon-ii",41,"經下","無不必待有，說在所謂。"
"895","mozi","canon-ii",41,"經下","擢慮不疑，說在有無。"
"896","mozi","canon-ii",41,"經下","且然不可正，而不害用工，說在宜。"
"897","mozi","canon-ii",41,"經下","均之絕不，說在所均。"
"898","mozi","canon-ii",41,"經下","堯之義也，生於今而處於古。而異時。說在所義二。"
"899","mozi","canon-ii",41,"經下","狗，犬也，而殺狗非殺犬也，可。說在重。"
"900","mozi","canon-ii",41,"經下","使：殷、美，說在使。"
"901","mozi","canon-ii",41,"經下","荊之大，其沈淺也，說在具。"
"902","mozi","canon-ii",41,"經下","以檻為摶，於以為，無知也。說在意。"
"903","mozi","canon-ii",41,"經下","意未可知，說在可用，過仵。"
"904","mozi","canon-ii",41,"經下","一少於二而多於五，說在建住。"
"905","mozi","canon-ii",41,"經下","非半，弗𣃈，則不動。說在端。"
"906","mozi","canon-ii",41,"經下","可無也，有之而不可去。說在嘗然。"
"907","mozi","canon-ii",41,"經下","缶而不可擔，說在摶。"
"908","mozi","canon-ii",41,"經下","宇進無近，說在敷。"
"909","mozi","canon-ii",41,"經下","行循以久，說在先後。"
"910","mozi","canon-ii",41,"經下","一法者之相與也盡，若方之相召也。說在方。"
"911","mozi","canon-ii",41,"經下","狂舉不可以知異，說在有不可。"
"912","mozi","canon-ii",41,"經下","牛馬之非牛，與可之同，說在兼。"
"913","mozi","canon-ii",41,"經下","循此循此與彼此同。說在異。"
"914","mozi","canon-ii",41,"經下","唱和同患，說在功。"
"915","mozi","canon-ii",41,"經下","聞所不知若所知，則兩知之，說在告。"
"916","mozi","canon-ii",41,"經下","以言為盡誖，誖。說在其言。"
"917","mozi","canon-ii",41,"經下","惟吾謂非名也，則不可。說在仮。"
"918","mozi","canon-ii",41,"經下","無窮不害兼，說在盈否。"
"919","mozi","canon-ii",41,"經下","不知其數而知其盡也，說在明者。"
"920","mozi","canon-ii",41,"經下","不知其所處，不害愛之。說在喪子者。"
"921","mozi","canon-ii",41,"經下","仁義之為內外也，內，說在仵顏。"
"922","mozi","canon-ii",41,"經下","學之益也，說在誹者。"
"923","mozi","canon-ii",41,"經下","誹之可否，不以眾寡。說在可非。"
"924","mozi","canon-ii",41,"經下","非誹者諄，說在弗非。"
"925","mozi","canon-ii",41,"經下","物甚不甚，說在若是。"
"926","mozi","canon-ii",41,"經下","取下以求上也，說在澤。"
"927","mozi","canon-ii",41,"經下","是是與是同，說在不州。"
"928","mozi","exposition-of-canon-i",42,"經說上","故：小故，有之不必然，無之必不然。體也，若有端。大故，有之必無然，若見之成見也。"
"929","mozi","exposition-of-canon-i",42,"經說上","體：若二之一，尺之端也。"
"930","mozi","exposition-of-canon-i",42,"經說上","知：材，知也者。所以知也而必知。若明。"
"931","mozi","exposition-of-canon-i",42,"經說上","慮：慮也者，以其知有求也，而不必得之。若睨。"
"932","mozi","exposition-of-canon-i",42,"經說上","知：知也者，以其知過物而能貌之。若見。"
"933","mozi","exposition-of-canon-i",42,"經說上","恕：恕也者，以其知論物而其知之也著。若明。"
"934","mozi","exposition-of-canon-i",42,"經說上","仁：愛己者，非為用己也。不若愛馬。著若明。"
"935","mozi","exposition-of-canon-i",42,"經說上","義：志以天下為芬，而能能利之，不必用。"
"936","mozi","exposition-of-canon-i",42,"經說上","禮：貴者公，賤者名，而俱有敬僈。焉等，異論也。"
"937","mozi","exposition-of-canon-i",42,"經說上","行：所為不善名，行也；所為善名，巧也。若為盜。"
"938","mozi","exposition-of-canon-i",42,"經說上","實：其志氣之見也，使人如己。不若金聲玉服。"
"939","mozi","exposition-of-canon-i",42,"經說上","忠：不利，弱子亥足將入止容。"
"940","mozi","exposition-of-canon-i",42,"經說上","孝：以親為芬，而能能利親。不必得。"
"941","mozi","exposition-of-canon-i",42,"經說上","信：不以其言之當也，使人視城得金。"
"942","mozi","exposition-of-canon-i",42,"經說上","佴：與人遇，人衆，𢝺。"
"943","mozi","exposition-of-canon-i",42,"經說上","𧨜：為是為是之台彼也，弗為也。"
"944","mozi","exposition-of-canon-i",42,"經說上","廉：己惟為之，知其也𦖷也。"
"945","mozi","exposition-of-canon-i",42,"經說上","所令非身弗行。"
"946","mozi","exposition-of-canon-i",42,"經說上","任：為身之所惡，以成人之所急。"
"947","mozi","exposition-of-canon-i",42,"經說上","勇：以其敢於是也，命之；不以其不敢於彼也，害之。"
"948","mozi","exposition-of-canon-i",42,"經說上","力：重之謂，下與重，舊也。"
"949","mozi","exposition-of-canon-i",42,"經說上","生：楹之生。商不可必也。"
"950","mozi","exposition-of-canon-i",42,"經說上","臥："
"951","mozi","exposition-of-canon-i",42,"經說上","夢："
"952","mozi","exposition-of-canon-i",42,"經說上","平：惔然。"
"953","mozi","exposition-of-canon-i",42,"經說上","利：得是而喜，則是利也。其害也，非是也。"
"954","mozi","exposition-of-canon-i",42,"經說上","害：得是而惡，則是害也。其利也，非是也。"
"955","mozi","exposition-of-canon-i",42,"經說上","治：吾事治矣，人有治南北。"
"956","mozi","exposition-of-canon-i",42,"經說上","譽之必其行也。其言之忻，使人督之。"
"957","mozi","exposition-of-canon-i",42,"經說上","誹：必其行也，其言之忻。"
"958","mozi","exposition-of-canon-i",42,"經說上","譽：告以文名，舉彼實也故。"
"959","mozi","exposition-of-canon-i",42,"經說上","言也者，諸口能之，出民者也。民若畫俿也。言也謂，言猶石致也。"
"960","mozi","exposition-of-canon-i",42,"經說上","且：自前曰且，自後曰已。方然亦且。若石者也。"
"961","mozi","exposition-of-canon-i",42,"經說上","君：以若名者也。"
"962","mozi","exposition-of-canon-i",42,"經說上","功：不待時，若衣裘。功不待時，若衣裘。"
"963","mozi","exposition-of-canon-i",42,"經說上","賞："
"964","mozi","exposition-of-canon-i",42,"經說上","罪：不在禁，惟害無罪，殆姑。上報下之功也。"
"965","mozi","exposition-of-canon-i",42,"經說上","罰：上報下之罪也。"
"966","mozi","exposition-of-canon-i",42,"經說上","侗：二人而俱見是楹也，若事君。"
"967","mozi","exposition-of-canon-i",42,"經說上","今久：古今且莫。"
"968","mozi","exposition-of-canon-i",42,"經說上","宇：東西家南北。"
"969","mozi","exposition-of-canon-i",42,"經說上","窮：或不容尺，有窮；莫不容尺，無窮也。"
"970","mozi","exposition-of-canon-i",42,"經說上","盡：但止動。"
"971","mozi","exposition-of-canon-i",42,"經說上","始：時或有久，或無久，始當無久。"
"972","mozi","exposition-of-canon-i",42,"經說上","化：若鼃為鶉。"
"973","mozi","exposition-of-canon-i",42,"經說上","損：偏也者兼之禮也。其體或去存，謂其存者損。"
"974","mozi","exposition-of-canon-i",42,"經說上"," "
"975","mozi","exposition-of-canon-i",42,"經說上","儇：昫民也。"
"976","mozi","exposition-of-canon-i",42,"經說上","庫：區穴若斯貌常。"
"977","mozi","exposition-of-canon-i",42,"經說上","動：偏祭從者，戶樞免瑟。"
"978","mozi","exposition-of-canon-i",42,"經說上","止：無久之不止，當牛非馬，若夫過楹。有久之不止，當馬非馬，若人過梁。"
"979","mozi","exposition-of-canon-i",42,"經說上","必：謂臺執者也。若弟兄一然者一不然者，必「不必」也，是非必也。"
"980","mozi","exposition-of-canon-i",42,"經說上"," "
"981","mozi","exposition-of-canon-i",42,"經說上","同：捷與狂之同長也。"
"982","mozi","exposition-of-canon-i",42,"經說上","心中：自是往相若也。"
"983","mozi","exposition-of-canon-i",42,"經說上","厚：惟無所大。"
"984","mozi","exposition-of-canon-i",42,"經說上"," "
"985","mozi","exposition-of-canon-i",42,"經說上"," "
"986","mozi","exposition-of-canon-i",42,"經說上","圜：規寫攴也。"
"987","mozi","exposition-of-canon-i",42,"經說上","方：矩見攴也。"
"988","mozi","exposition-of-canon-i",42,"經說上","倍：二尺與尺但去一。"
"989","mozi","exposition-of-canon-i",42,"經說上","端：是無同也。"
"990","mozi","exposition-of-canon-i",42,"經說上","有聞：謂夾之者也。"
"991","mozi","exposition-of-canon-i",42,"經說上","聞：謂夾者也。尺前於區穴而後於端，不夾於端與區內。及及非齊之，及也。"
"992","mozi","exposition-of-canon-i",42,"經說上","纑：虛也者，兩木之間，謂其無木者也。"
"993","mozi","exposition-of-canon-i",42,"經說上","盈：無盈無厚。"
"994","mozi","exposition-of-canon-i",42,"經說上","於尺無所往而不得，得二，堅。異處不相盈，相非，是相外也。"
"995","mozi","exposition-of-canon-i",42,"經說上","攖：尺與尺俱不盡，端與端俱盡。尺與或盡或不盡。堅白之攖相盡，體攖不相盡。端。"
"996","mozi","exposition-of-canon-i",42,"經說上","仳：兩有端而后可。"
"997","mozi","exposition-of-canon-i",42,"經說上","次：無厚而后可。"
"998","mozi","exposition-of-canon-i",42,"經說上","法：意、規、員三也，俱可以為法。"
"999","mozi","exposition-of-canon-i",42,"經說上","佴：然也者，民若法也。"
"1000","mozi","exposition-of-canon-i",42,"經說上"," "
"1001","mozi","exposition-of-canon-i",42,"經說上","彼：凡牛、樞非牛，兩也。無以非也。"
"1002","mozi","exposition-of-canon-i",42,"經說上","辯：或謂之牛，或謂之非牛，是爭彼也。是不俱當。不俱當，必或不當，不若當犬。"
"1003","mozi","exposition-of-canon-i",42,"經說上","為：欲𩁥其指，智不知其害，是智之罪也。若智之慎文也無遺，於其害也，而猶欲𩁥之，則離之是猶食脯也。騷之利害，未知也，欲而騷，是不以所疑止所欲也。廧外之利害，未可知也，趨之而得力，則弗趨也，是以所疑止所欲也。觀「為，窮知而𠐴於欲」之理，𩁥脯而非𢜔也，𩁥指而非愚也，所為與不所與為相疑也，非謀也。"
"1004","mozi","exposition-of-canon-i",42,"經說上","已：為衣，成也；治病，亡也。"
"1005","mozi","exposition-of-canon-i",42,"經說上","使：令，謂「謂」也，不必成。濕，「故」也，必待所為之成也。"
"1006","mozi","exposition-of-canon-i",42,"經說上","名：物，達也。有實必待文多也。命之馬，類也。若實也者，必以是名也。命之臧，私也。是名也止於是實也。聲出口，俱有名，若姓宇灑。"
"1007","mozi","exposition-of-canon-i",42,"經說上","謂：狗、犬，命也。狗犬，舉也。叱狗，加也。"
"1008","mozi","exposition-of-canon-i",42,"經說上","知：傳受之，聞也；方不㢓，說也；身觀焉，親也。所以謂，名也；所謂，實也。名實耦，合也。志行，為也。"
"1009","mozi","exposition-of-canon-i",42,"經說上","聞：或告之，傳也；身觀焉，親也。"
"1010","mozi","exposition-of-canon-i",42,"經說上","見：時者，體也；二者，盡也。"
"1011","mozi","exposition-of-canon-i",42,"經說上","古：兵立反中、志工，正也；臧之為，宜也：非彼必不有，必也。聖者用而勿必，必也者可勿疑。"
"1012","mozi","exposition-of-canon-i",42,"經說上","仗者，兩而勿偏。"
"1013","mozi","exposition-of-canon-i",42,"經說上","為：早臺，存也。病，亡也。買鬻，易也。霄盡，蕩也。順長，治也。鼃買，化也。"
"1014","mozi","exposition-of-canon-i",42,"經說上","同：二名一實，重同也。不外於兼，體同也。俱處於室，合同也。有以同，類同也。"
"1015","mozi","exposition-of-canon-i",42,"經說上","異：二必異，二也。不連屬，不體也。不同所，不合也。不有同，不類也。"
"1016","mozi","exposition-of-canon-i",42,"經說上","同異交得：於福家良恕，有無也。比度，多少也。免軔還園，去就也。鳥折用桐，堅柔也。劍尤早，死生也。處室子子母，長少也。兩絕勝，白黑也。中央旁也。論、行行行、學、實，是非也。難宿，成未也。兄弟，俱適也。身處志往，存亡也。霍，為姓故也。賈宜，貴賤也。"
"1017","mozi","exposition-of-canon-i",42,"經說上"," "
"1018","mozi","exposition-of-canon-i",42,"經說上"," "
"1019","mozi","exposition-of-canon-i",42,"經說上"," "
"1020","mozi","exposition-of-canon-i",42,"經說上"," "
"1021","mozi","exposition-of-canon-i",42,"經說上","諾：超、城、員、止也。相從、相去、先知、是、可，五色。長短、前後、輕重援。"
"1022","mozi","exposition-of-canon-i",42,"經說上","執服難。成言務成之，九則求執之。"
"1023","mozi","exposition-of-canon-i",42,"經說上"," "
"1024","mozi","exposition-of-canon-i",42,"經說上","法：法取同，觀巧傳。"
"1025","mozi","exposition-of-canon-i",42,"經說上","法：取此擇彼，問故觀宜。以人之有黑者有不黑者也，止黑人，與以有愛於人有不愛於人，心愛人，是孰宜？"
"1026","mozi","exposition-of-canon-i",42,"經說上","心：彼舉然者，以為此其然也，則舉不然者而問之。"
"1027","mozi","exposition-of-canon-i",42,"經說上","若聖人有非而不非。正五諾，皆人於知有說；過五諾，若員，無直無說；用五諾，若自然矣。"
"1028","mozi","exposition-of-canon-ii",43,"exposition-of-canon-ii","止：彼以此其然也，說是其然也；我以此其不然也，疑是其然也。"
"1029","mozi","exposition-of-canon-ii",43,"exposition-of-canon-ii","謂四足獸，與生鳥與，物盡與，大小也。此然是必然，則俱。"
"1030","mozi","exposition-of-canon-ii",43,"exposition-of-canon-ii","為麋同名俱鬥、不俱二，二與鬥也。包肝肺，子愛也。橘、茅，食與抬也。白馬多白，視馬不多視，白與視也。為麗不必麗，不必麗與暴也，為非以人，是不為非。若為夫勇，不為夫。為屨以買衣為屨，夫與屨也。"
"1031","mozi","exposition-of-canon-ii",43,"exposition-of-canon-ii","二與一亡，不與一在，偏去未。有文實也，而後謂之；無文實也，則無謂也。不若敷與美，謂是則是固美也，謂也則是非美。無謂則報也。"
"1032","mozi","exposition-of-canon-ii",43,"exposition-of-canon-ii","見不見離，一二不相盈，廣修堅白。"
"1033","mozi","exposition-of-canon-ii",43,"exposition-of-canon-ii","舉不重不與箴，非力之任也；為握者之觭倍，非智之任也。若耳目。"
"1034","mozi","exposition-of-canon-ii",43,"exposition-of-canon-ii","異：木與夜孰長？智與粟孰多？爵、親、行、賈四者孰貴？麋與霍孰高？麋與霍孰霍？𧈳與瑟孰瑟？"
"1035","mozi","exposition-of-canon-ii",43,"exposition-of-canon-ii","偏：俱一無變。"
"1036","mozi","exposition-of-canon-ii",43,"exposition-of-canon-ii","假：假必非也而後假。狗，假霍也，猶氏霍也。"
"1037","mozi","exposition-of-canon-ii",43,"exposition-of-canon-ii","物：或傷之，然也；見之，智也。吉之，使智也。"
"1038","mozi","exposition-of-canon-ii",43,"exposition-of-canon-ii","疑：逢為務則士，為牛廬者夏寒，逢也。舉之則輕，廢之則重，非有力也。沛從削，非巧也，若石羽，循也。鬥者之敝也，以飲酒，若以日中，是不可智也，愚也。智與？以已為然也與？愚也。"
"1039","mozi","exposition-of-canon-ii",43,"exposition-of-canon-ii"," "
"1040","mozi","exposition-of-canon-ii",43,"exposition-of-canon-ii","俱：俱一，若牛馬四足；惟是，當牛馬。數牛數馬則牛馬二；數牛馬則牛馬一。若數指，指五而五一。"
"1041","mozi","exposition-of-canon-ii",43,"exposition-of-canon-ii","長宇：徙而有處，宇。宇南北，在且有在莫，宇徙久。"
"1042","mozi","exposition-of-canon-ii",43,"exposition-of-canon-ii"," "
"1043","mozi","exposition-of-canon-ii",43,"exposition-of-canon-ii","無堅得白，必相盈也。"
"1044","mozi","exposition-of-canon-ii",43,"exposition-of-canon-ii","在：堯善治，自今在諸古也。自古在之今，則堯不能治也。"
"1045","mozi","exposition-of-canon-ii",43,"exposition-of-canon-ii","景：光至景亡，若在盡古息。"
"1046","mozi","exposition-of-canon-ii",43,"exposition-of-canon-ii","景：二光夾一光，一光者景也。"
"1047","mozi","exposition-of-canon-ii",43,"exposition-of-canon-ii","景：光之人煦若射。下者之人也高，高者之人也下。足敝下光，故成景於上。首敝上光，故成景於下。在遠近有端，與於光，故景㢓內也。"
"1048","mozi","exposition-of-canon-ii",43,"exposition-of-canon-ii","景日之光反燭人，則景在日與人之間。"
"1049","mozi","exposition-of-canon-ii",43,"exposition-of-canon-ii","景：木柂，景短大。木正，景長小。大小於木，則景大於木。非獨小也，遠近。"
"1050","mozi","exposition-of-canon-ii",43,"exposition-of-canon-ii","臨：正鑒景寡。貌能、白黑、遠近、柂正、異於光。鑒景當俱，就，去尒當俱，俱用北。鑒者之臭於鑒，無所不鑒。景之臭無數而必過，正故同處，其體俱然，鑒分。"
"1051","mozi","exposition-of-canon-ii",43,"exposition-of-canon-ii","鑒：中之內，鑒者近中，則所鑒大，景亦大；遠中，則所鑒小，景亦小，而必正。起於中緣正而長其直也。中之外，鑒者近中，則所鑒大，景亦大；遠中，則所鑒小，景亦小，而必易。合於而長其直也。"
"1052","mozi","exposition-of-canon-ii",43,"exposition-of-canon-ii","鑒：鑒者近則所鑒大，景亦大；亦遠，所鑒小，景亦小，而必正。景過正故招。"
"1053","mozi","exposition-of-canon-ii",43,"exposition-of-canon-ii","負：衡木如重焉而不撓，極勝重也。右校交繩，無加焉而撓，極不勝重也。衡加重於其一旁必捶，權重相若也。相衡則本短標長，兩加焉重相若，則標必下，標得權也。"
"1054","mozi","exposition-of-canon-ii",43,"exposition-of-canon-ii","挈：有力也，引無力也。不正所挈之止於施也，繩制挈之也，若以錐刺之。挈，長重者下，短輕者上，上者愈得，下下者愈亡。繩直權重相若，則正矣。收，上者愈喪，下者愈得，上者權中盡，則遂。"
"1055","mozi","exposition-of-canon-ii",43,"exposition-of-canon-ii","挈：兩輪高，兩輪為輲，車梯也。重其前，弦其前，載弦其前，載弦其軲，而縣重於其前。是梯挈且挈則行。凡重，上弗挈，下弗收，旁弗劫，則下直杝，或害之也流。梯者不得流直也。今也廢尺於平地，重不下，無旁也。若夫繩之引軲也，是猶自舟中引橫也。"
"1056","mozi","exposition-of-canon-ii",43,"exposition-of-canon-ii","倚：倍、拒、堅、䠳，倚焉則不正。"
"1057","mozi","exposition-of-canon-ii",43,"exposition-of-canon-ii","誰：𥩵石、壘石耳。夾𡨦者法也。方石去地尺，關石於其下，縣絲於其上，使適至方石。不下，柱也。膠絲去石，挈也；絲絕，引也。木變而名易，收也。"
"1058","mozi","exposition-of-canon-ii",43,"exposition-of-canon-ii","買：刀、糴相為賈。刀輕則糴不貴，刀重則糴不易。王刀無變，糴有變。歲變糴，則歲變刀。若鬻子。"
"1059","mozi","exposition-of-canon-ii",43,"exposition-of-canon-ii","賈：盡也者，盡去其以不讎也。其所以不讎去，則讎缶。賈也宜不宜缶欲不欲，若敗邦鬻室嫁子。"
"1060","mozi","exposition-of-canon-ii",43,"exposition-of-canon-ii","無：子在軍，不必其死生；聞戰，亦不必其生。前也不懼，今也懼。"
"1061","mozi","exposition-of-canon-ii",43,"exposition-of-canon-ii","或：知是之非此也，有知是之不在此也，然而謂此南北，過而以已為然。始也謂此南方，故今也謂此南方。"
"1062","mozi","exposition-of-canon-ii",43,"exposition-of-canon-ii","智：論之非智無以也。"
"1063","mozi","exposition-of-canon-ii",43,"exposition-of-canon-ii","謂：「所謂非同也，則異也。同則或謂之狗，其或謂之犬也；異則或謂之牛，牛或謂之馬也。俱無勝。」是不辯也。辯也者，或謂之是，或謂之非，當者勝也。"
"1064","mozi","exposition-of-canon-ii",43,"exposition-of-canon-ii","無：讓者酒，未讓始也。不可讓也。"
"1065","mozi","exposition-of-canon-ii",43,"exposition-of-canon-ii","於石一也，堅白二也，而在石。故有智焉，有不智焉，可。"
"1066","mozi","exposition-of-canon-ii",43,"exposition-of-canon-ii","有指：子智是，有智是吾所先舉，重則。子智是，而不智吾所先舉也，是一。謂「有智焉，有不智焉」也。若智之，則當指之智告我，則我智之，兼指之以二也。衡指之，參直之也。若曰，「必獨指吾所舉，毋舉吾所不舉」，則者固不能獨指。所欲相不傳，意若未校。且其所智是也，所不智是也，則是智是之不智也，惡得為一？謂而「有智焉，有不智焉」。"
"1067","mozi","exposition-of-canon-ii",43,"exposition-of-canon-ii","所：春也，其執固不可指也。逃臣，不智其處。狗犬，不智其名也。遺者，巧弗能兩也。"
"1068","mozi","exposition-of-canon-ii",43,"exposition-of-canon-ii","智：智狗，重智犬，則過；不重，則不過。"
"1069","mozi","exposition-of-canon-ii",43,"exposition-of-canon-ii","通：問者曰，「子智𩥡乎？」應之曰，「𩥡何謂也？」彼曰，「𩥡施。」則智之。若不問𩥡何謂，徑應以弗智，則過。且應必應問之時。若應長，應有深淺大常中在兵人長。"
"1070","mozi","exposition-of-canon-ii",43,"exposition-of-canon-ii","所：室堂，所存也。其子，存者也。據在者而問室堂，惡可存也？主室堂而問存者，孰存也？是一主存者以問所存，一主所存以問存者。"
"1071","mozi","exposition-of-canon-ii",43,"exposition-of-canon-ii","五：合水土火火。離。然火鑠金，火多也。金靡炭，金多也。合之府水，木離木若識麋輿魚之數，惟所利。"
"1072","mozi","exposition-of-canon-ii",43,"exposition-of-canon-ii","無：欲惡傷生損壽，說以少連。是誰愛也，嘗多粟。或者欲不有能傷也，若酒之於人也。且𢜔人利人，愛也。則唯𢜔弗治也。"
"1073","mozi","exposition-of-canon-ii",43,"exposition-of-canon-ii","損：飽者去餘，適足不害。能害飽，若傷麋之無脾也。且有損而后益智者，若虐病之之於虐也。"
"1074","mozi","exposition-of-canon-ii",43,"exposition-of-canon-ii","智：以目見。而目以火見，而火不見。惟以五路智，久不當，以目見若以火見。"
"1075","mozi","exposition-of-canon-ii",43,"exposition-of-canon-ii","火：謂火熱也，非以火之熱我有，若視日。"
"1076","mozi","exposition-of-canon-ii",43,"exposition-of-canon-ii","智：雜所智與所不智而問之，則必曰：「是所智也，是所不智也。」取、去俱能之，是兩智之也。"
"1077","mozi","exposition-of-canon-ii",43,"exposition-of-canon-ii","無：若無焉，則有之而后無；無天陷，則無之而無。"
"1078","mozi","exposition-of-canon-ii",43,"exposition-of-canon-ii","擢：疑，無謂也。臧，也今死，而春也得文，文死也可。且猶是也。"
"1079","mozi","exposition-of-canon-ii",43,"exposition-of-canon-ii","且：且必然，且已、必已。且用工而後已者，必用工後已。"
"1080","mozi","exposition-of-canon-ii",43,"exposition-of-canon-ii","均：髮均，縣輕；而髮絕，不均也。均，其絕也莫絕。"
"1081","mozi","exposition-of-canon-ii",43,"exposition-of-canon-ii","堯：霍，或以名視人，或以實視人。舉友富商也，是以名視人也。指是臛也，是以實視人也。堯之義也，是聲也於今，所義之實處於古。若殆於城門與於臧也。"
"1082","mozi","exposition-of-canon-ii",43,"exposition-of-canon-ii","狗：狗，犬也。謂之殺犬，可。若兩脾。"
"1083","mozi","exposition-of-canon-ii",43,"exposition-of-canon-ii","使：令使也。我使我，我不使，亦使我。殿戈亦使殿，不美，亦使殿。"
"1084","mozi","exposition-of-canon-ii",43,"exposition-of-canon-ii","荊：沈，荊之見也。則沈淺非荊淺也，若易五之一。"
"1085","mozi","exposition-of-canon-ii",43,"exposition-of-canon-ii","以：楹之摶也，見之，其於意也不易，先智，意相也。若楹輕於秋，其於意也洋然。"
"1086","mozi","exposition-of-canon-ii",43,"exposition-of-canon-ii","段、椎、錐俱事於履，可用也。成繪屢過椎，與成椎過繪屢，同，過仵也。"
"1087","mozi","exposition-of-canon-ii",43,"exposition-of-canon-ii","一：五有一焉，一有五焉。十，二焉。"
"1088","mozi","exposition-of-canon-ii",43,"exposition-of-canon-ii","非：𣃈半，進前取也，前則中無為半，猶端也。前後取則「端中」也。𣃈必半，「無」與「非半」，不可斫也。"
"1089","mozi","exposition-of-canon-ii",43,"exposition-of-canon-ii","可無也：已給則當給，不可無也。久有窮無窮。"
"1090","mozi","exposition-of-canon-ii",43,"exposition-of-canon-ii","正：九，無所處而不中縣，摶也。"
"1091","mozi","exposition-of-canon-ii",43,"exposition-of-canon-ii","傴宇不可偏舉，字也。進行者先敷近，後敷遠。"
"1092","mozi","exposition-of-canon-ii",43,"exposition-of-canon-ii","行：者行者必先近而後遠。遠修近修也，先後久也。民行修必以久也。"
"1093","mozi","exposition-of-canon-ii",43,"exposition-of-canon-ii","一：方貌盡。俱有法而異，或木或石，不害其方之相合也，盡貌，猶方也。物俱然。"
"1094","mozi","exposition-of-canon-ii",43,"exposition-of-canon-ii","牛狂與馬惟異，以牛有齒、馬有尾，說牛之非馬也，不可。是俱有，不偏有、偏無有。曰之與馬不類，用牛角、馬無角，是類不同也。若舉牛有角、馬無角，以是為類之不同也，是狂舉也，猶牛有齒，馬有尾。"
"1095","mozi","exposition-of-canon-ii",43,"exposition-of-canon-ii","「或不非牛而『非牛也』可，則或非牛或牛而『牛也』可。故曰：『牛馬非牛也』未可，『牛馬牛也』未可。」則或可或不可，而曰「牛馬牛也，未可」亦不可。且牛不二，馬不二，而牛馬二。則牛不非牛，馬不非馬，而牛馬非牛非馬，無難。"
"1096","mozi","exposition-of-canon-ii",43,"exposition-of-canon-ii","彼：正名者彼此彼此可。彼彼止於彼，此此止於此，彼此不可。彼且此也，彼此亦可。彼此止於彼此，若是而彼此也，則彼亦且此此也。"
"1097","mozi","exposition-of-canon-ii",43,"exposition-of-canon-ii","唱無過，無所周，若粺。和無過，使也，不得已。唱而不和，是不學也。智少而不學，必寡。和而不唱，是不教也。智而不教，功適息。使人奪人衣，罪或輕或重；使人予人酒，或厚或薄。"
"1098","mozi","exposition-of-canon-ii",43,"exposition-of-canon-ii","聞：在外者所不知也。或曰，「在室者之色若是其色」，是所不智若所智也。猶白若黑也，誰勝？是若其色也，若白者必白。今也智其色之若白也，故智其白也。夫名以所明正所不智，不以所不智疑所明。若以尺度所不智長。外，親智也；室中，說智也。"
"1099","mozi","exposition-of-canon-ii",43,"exposition-of-canon-ii","以：誖，不可也。出入之言可，是不誖，則是有可也。之人之言不可，以當必不審。"
"1100","mozi","exposition-of-canon-ii",43,"exposition-of-canon-ii","惟：謂是霍，可。而猶之非夫霍也，謂彼是是也，不可。謂者毋惟乎其謂。彼猶惟乎其謂，則吾謂不行。彼若不惟其謂，則不行也。"
"1101","mozi","exposition-of-canon-ii",43,"exposition-of-canon-ii","無：「南者有窮則可盡，無窮則不可盡。有窮無窮未可智，則可盡不可盡不可盡未可智。人之盈之否未可智，而必人之可盡不可盡亦未可智，而必人之可盡愛也，誖。」人若不盈先窮，則人有窮也，盡有窮無難。盈無窮，則無窮盡也，盡有窮無難。"
"1102","mozi","exposition-of-canon-ii",43,"exposition-of-canon-ii","不：「二智其數，惡智愛民之盡文也？或者遺乎？」其問也盡問人，則盡愛其所問。若不智其數而智愛之盡文也，無難。"
"1103","mozi","exposition-of-canon-ii",43,"exposition-of-canon-ii"," "
"1104","mozi","exposition-of-canon-ii",43,"exposition-of-canon-ii","仁：仁，愛也；義，利也。愛利，此也，所愛所利，彼也。愛利不相為內外，所愛利亦不相為內外。其為仁，內也，義，外也，舉愛與所利也，是狂舉也。若左目出，右目入。"
"1105","mozi","exposition-of-canon-ii",43,"exposition-of-canon-ii","學：也以為不知學之無益也，故告之也。是使智學之無益也，是教也。以學為無益也教，誖。"
"1106","mozi","exposition-of-canon-ii",43,"exposition-of-canon-ii","論誹誹之可不可以理，之可誹，雖多誹，其誹是也。其理不可誹，雖少誹，非也。今也謂多誹者不可，是猶以長論短。"
"1107","mozi","exposition-of-canon-ii",43,"exposition-of-canon-ii","不：誹非，己之誹也。不非誹，非可非也，不可非也。是不非誹也。"
"1108","mozi","exposition-of-canon-ii",43,"exposition-of-canon-ii","物：甚長、甚短，莫長於是，莫短於是。是之是也，非是也者，莫甚於是。"
"1109","mozi","exposition-of-canon-ii",43,"exposition-of-canon-ii","取：高下以善不善為度，不若山澤。處下善於處上，下所請上也。"
"1110","mozi","exposition-of-canon-ii",43,"exposition-of-canon-ii","不是：是則是且是焉。今是不文於是而不於是，故是不之是。不文則是而不文焉。今是文於是而文與是，故文與是不文同說也。"
"1111","mozi","exposition-of-canon-ii",43,"exposition-of-canon-ii","NA"
"1112","mozi","major-illustrations",44,"major-illustrations","天之愛人也，薄於聖人之愛人也；其利人也，厚於聖人之利人也。大人之愛小人也，薄於小人之愛大人也；其利小人也，厚於小人之利大人也。"
"1113","mozi","major-illustrations",44,"major-illustrations","以臧為其親也，而愛之，非愛其親也；以臧為其親也，而利之，非利其親也。以樂為利其子，而為其子欲之，愛其子也；以樂為利其子，而為其子求之，非利其子也。"
"1114","mozi","major-illustrations",44,"major-illustrations","於所體之中，而權輕重之謂權。權，非為是也，非非為非也。權，正也。斷指以存腕，利之中取大，害之中取小也。害之中取小也，非取害也，取利也。其所取者，人之所執也。遇盜人，而斷指以免身，利也；其遇盜人害也。斷指與斷腕，利於天下相若，無擇也；死生利若，一無擇也。殺一人以存天下，非殺一人以利天下也。殺己以存天下，是殺己以利天下。於事為之中而權輕重之謂求，求為之，非也，害之中取小，求為義非為義也。"
"1115","mozi","major-illustrations",44,"major-illustrations","為暴人語天之為是也而性，為暴人歌天之為非也。諸陳執既有所為，而我為之陳執；執之所為因，吾所為也。若陳執未有所為，而我為之陳執，陳執因吾所為也。暴人為我為天之。以人非為是也，而性不可正而正之。"
"1116","mozi","major-illustrations",44,"major-illustrations","利之中取大非不得已也；害之中取小，不得已也。所未有而取焉是利之中取大也；於所既有而棄焉，是害之中取小也。"
"1117","mozi","major-illustrations",44,"major-illustrations","義可厚，厚之；義可薄，薄之。謂倫列。德行、君上、老長、親戚，此皆所厚也。為長厚，不為幼薄。親厚，厚；親薄，薄。親至，薄不至。義厚親，不稱行而顧行。"
"1118","mozi","major-illustrations",44,"major-illustrations","為天下厚禹，為禹也。為天下厚愛禹，乃為禹之人愛也。厚禹之加於天下，而厚禹不加於天下。若惡盜之為加於天下，而惡盜不加於天下。"
"1119","mozi","major-illustrations",44,"major-illustrations","愛人不外己，己在所愛之中。己在所愛，愛加於己。倫列之愛己，愛人也。"
"1120","mozi","major-illustrations",44,"major-illustrations","聖人惡疾病，不惡危難。正體不動，欲人之利也，非惡人之害也。"
"1121","mozi","major-illustrations",44,"major-illustrations","聖人不為其室臧之故，在於臧。"
"1122","mozi","major-illustrations",44,"major-illustrations","聖人不得為子之事。聖人之法死亡親，為天下也。厚親，分也；以死亡之，體渴興利。有厚薄而毋倫列之興利，為己。語經，語經也。非白馬焉。執駒焉說求之，舞說非也，漁大之舞大，非也。三物必具，然後足以生。"
"1123","mozi","major-illustrations",44,"major-illustrations","臧之愛己，非為愛己之人也。厚不外己，愛無厚薄。舉己，非賢也。義，利；不義，害。志功為辯。"
"1124","mozi","major-illustrations",44,"major-illustrations","有有於秦馬，有有於馬也，智來者之馬也。"
"1125","mozi","major-illustrations",44,"major-illustrations","愛眾眾世與愛寡世相若，兼愛之，有相若。愛尚世與愛後世，一若今之世人也。鬼，非人也；兄之鬼，兄也。"
"1126","mozi","major-illustrations",44,"major-illustrations","天下之利驩。聖人有愛而無利，俔日之言也，乃客之言也。天下無人，子墨子之言也猶在。"
"1127","mozi","major-illustrations",44,"major-illustrations","不得已而欲之，非欲之非欲之也。非殺臧也。專殺盜，非殺盜也。凡學愛人。"
"1128","mozi","major-illustrations",44,"major-illustrations","小圜之圜，與大圜之圜同。方至尺之不至也，與不至鐘之至，不異。其不至同者，遠近之謂也。"
"1129","mozi","major-illustrations",44,"major-illustrations","是璜也，是玉也。意楹，非意木也，意是楹之木也。意指之人也，非意人也。意獲也，乃意禽也。志功，不可以相從也。"
"1130","mozi","major-illustrations",44,"major-illustrations","利人也，為其人也；富人，非為其人也，有為也以富人。富人也，治人有為鬼焉。"
"1131","mozi","major-illustrations",44,"major-illustrations","為賞譽利一人，非為賞譽利人也，亦不至無貴於人。智親之一利，未為孝也，亦不至於智不為己之利於親也。智是之世之有盜也，盡愛是世。智是室之有盜也，不盡是室也。智其一人之盜也，不盡是二人。雖其一人之盜，茍不智其所在，盡惡其弱也。"
"1132","mozi","major-illustrations",44,"major-illustrations","諸聖人所先，為人欲名實。名實不必名。苟是石也白，敗是石也，盡與白同。是石也唯大，不與大同。是有便謂焉也。以形貌命者，必智是之某也，焉智某也，不可以形貌命者，唯不智是之某也，智某可也。諸以居運命者，苟人於其中者，皆是也，去之因非也。諸以居運命者，若鄉里齊荊者，皆是。諸以形貌命者，若山丘室廟者，皆是也。"
"1133","mozi","major-illustrations",44,"major-illustrations","智與意異。重同，具同，連同，同類之同，同名之同；丘同，鮒同，是之同，然之同，同根之同。有非之異，有不然之異。有其異也，為其同也，為其同也異。一曰乃是而然，二曰乃是而不然，三曰遷，四曰強。"
"1134","mozi","major-illustrations",44,"major-illustrations","子深其深，淺其淺，益其益，尊其尊。察次山比因至優指復；次察聲端名因請復。正夫辭惡者，人右以其請得焉。諸所遭執，而欲惡生者，人不必以其請得焉。聖人之附瀆也，仁而無利愛。利愛生於慮。昔者之慮也，非今日之慮也；昔者之愛人也，非今之愛人也。愛獲之愛人也，生於慮獲之利，非慮臧之利也；而愛臧之愛人也，乃愛獲之愛人也。去其愛而天下利，弗能去也。昔之知墻，非今日之知墻也。貴為天子，其利人不厚於正夫。二子事親，或遇孰，或遇凶，其親也相若，非彼其行益也，非加也。外執無能厚吾利者。藉藏也死而天下害，吾持養臧也萬倍，吾愛臧也不加厚。"
"1135","mozi","major-illustrations",44,"major-illustrations","長人之異，短人之同，其貌同者也，故同。指之人也與首之人也異，人之體非一貌者也，故異。將劍與挺劍異。劍，以形貌命者也，其形不一，故異。楊木之木與桃木之木也同。諸非以舉量數命者，敗之盡是也，故一人指，非一人也；是一人之指，乃是一人也。方之一面，非方也；方木之面，方木也。"
"1136","mozi","major-illustrations",44,"major-illustrations","以故生，以理長，以類行也者。立辭而不明於其所生，忘也。今人非道無所行，唯有強股肱而不明於道，其困也，可立而待也。夫辭以類行者也，立辭而不明於其類，則必困矣。"
"1137","mozi","major-illustrations",44,"major-illustrations","故浸淫之辭，其類在於鼓栗。聖人也，為天下也，其類在於追迷。或壽或卒，其利天下也指若，其類在譽石，一日而百萬生，愛不加厚，其類在惡害。愛二世有厚薄，而愛二世相若。其類在蛇文。愛之相若，擇而殺其一人，其類在阬下之鼠。小仁與大仁，行厚相若，其類在申。凡興利除害也，其類在漏雍。厚親，不稱行而類行，其類在江上井。「不為己」之可學也，其類在獵走。愛人非為譽也，其類在逆旅。愛人之親，若愛其親，其類在官茍。兼愛相若，一愛相若。一愛相若，其類在死也。"
"1138","mozi","major-illustrations",44,"major-illustrations","NA"
"1139","mozi","minor-illustrations",45,"minor-illustrations","夫辯者，將以明是非之分，審治亂之紀，明同異之處，察名實之理，處利害，決嫌疑。焉摹略萬物之然，論求群言之比。以名舉實，以辭抒意，以說出故，以類取，以類予。有諸己不非諸人，無諸己不求諸人。"
"1140","mozi","minor-illustrations",45,"minor-illustrations","或也者，不盡也。假者，今不然也。效者，為之法也，所效者所以為之法也。故中效，則是也；不中效，則非也。此效也。辟也者，舉也物而以明之也。侔也者，比辭而俱行也。援也者，曰「子然，我奚獨不可以然也？」推也者，以其所不取之同於其所取者，予之也。是猶謂也者，同也。吾豈謂也者，異也。"
"1141","mozi","minor-illustrations",45,"minor-illustrations","夫物有以同而不率遂同。辭之侔也，有所至而正。其然也，有所以然也；同，其所以然不必同。其取之也，有以取之。其取之也同，其所以取之不必同。是故辟、侔、援、推之辭，行而異，轉而危，遠而失，流而離本，則不可不審也，不可常用也。故言多方，殊類，異故，則不可偏觀也。夫物或乃是而然，或是而不然，或一害而一不害，或一是而一不是也。不可常用也。故言多方，殊類，異故，則不可偏觀也，非也。"
"1142","mozi","minor-illustrations",45,"minor-illustrations","白馬，馬也；乘白馬，乘馬也。驪馬，馬也；乘驪馬，乘馬也。獲，人也；愛獲，愛人也。臧，人也；愛臧，愛人也。此乃是而然者也。"
"1143","mozi","minor-illustrations",45,"minor-illustrations","獲之視，人也；獲事其親，非事人也。其弟，美人也；愛弟，非愛美人也。車，木也；乘車，非乘木也。船，木也；人船，非人木也。盜人，人也，多盜，非多人也，無盜非無人也。奚以明之？惡多盜，非惡多人也；欲無盜，非欲無人也。世相與共是之。若若是，則雖盜人人也，愛盜非愛人也；不愛盜非不愛人也；殺盜人非殺人也，無難盜無難矣。此與彼同類，世有彼而不自非也，墨者有此而非之，無故也焉，所謂內膠外閉與心毋空乎？內膠而不解也，此乃是而不殺者也。"
"1144","mozi","minor-illustrations",45,"minor-illustrations","且夫讀書，非好書也。且鬥雞，非雞也；好鬥雞，好雞也。且入井，非入井也；止且入井，止入井也。且出門，非出門也；止且出門，止出門也。若若是，且夭，非夭也；壽夭也。有命，非命也；非執有命，非命也，無難矣。此與彼同，世有彼而不自非也，墨者有此而罪非之，無也故焉，所謂內膠外閉與心毋空乎？內膠而不解也。此乃是而然者也。"
"1145","mozi","minor-illustrations",45,"minor-illustrations","愛人，待周愛人而後為愛人。不愛人，不待周不愛人；不周愛，因為不愛人矣。乘馬，不待周乘馬然後為乘馬也；有乘於馬，因為乘馬矣。逮至不乘馬，待周不乘馬而後不乘馬而後不乘馬。此一周而一不周者也。"
"1146","mozi","minor-illustrations",45,"minor-illustrations","居於國，則為居國；有一宅於國，而不為有國。桃之實，桃也；棘之實，非棘也。問人之病，問人也；惡人之病，非惡人也。人之鬼，非人也；兄之鬼，兄也。祭之鬼，非祭人也；祭兄之鬼，乃祭兄也。之馬之目盼則為之馬盼；之馬之目大，而不謂之馬大。之牛之毛黃，則謂之牛黃；之牛之毛眾，而不謂之牛眾。一馬，馬也；二馬，馬也。馬四足者，一馬而四足也，非兩馬而四足也。一馬，馬也。馬或白者，二馬而或白也，非一馬而或白。此乃一是而一非者也。"
"1147","mozi","minor-illustrations",45,"minor-illustrations","NA"
"1148","mozi","geng-zhu",46,"geng-zhu","子墨子怒耕柱子，耕柱子曰：「我毋俞於人乎？」子墨子曰：「我將上大行，駕驥與羊，子將誰敺？」耕柱子曰：「將敺驥也。」子墨子曰：「何故敺驥也？」耕柱子曰：「驥足以責。」子曰：「我亦以子為足以責。」"
"1149","mozi","geng-zhu",46,"geng-zhu","巫馬子謂子墨子曰：「鬼神孰與聖人明智？」子墨子曰：「鬼神之明智於聖人，猶聰耳明目之與聾瞽也。昔者夏后開使蜚廉折金於山川，而陶鑄之於昆吾；是使翁難卜於白若之龜，曰：『鼎成三足而方』，不炊而自烹，不舉而自臧，不遷而自行，以祭於昆吾之墟，上鄉」！人言兆之由曰：『饗矣！逢逢白雲，一南一北，一西一東，九鼎既成，遷於三國。』夏后氏失之，殷人受之；殷人失之，周人受之。夏后、殷、周之相受也。數百歲矣。使聖人聚其良臣與其桀相而謀，豈能智數百歲之後哉！而鬼神智之。是故曰，鬼神之明智於聖人也，猶聰耳明目之與聾瞽也。」"
"1150","mozi","geng-zhu",46,"geng-zhu","治徒娛、縣子碩問於子墨子曰：「為義孰為大務？」子墨子曰：「譬若築牆然，能築者築，能實壤者實壤，能欣者欣，然後牆成也。為義猶是也。能談辯者談辯，能說書者說書，能從事者從事，然後義事成也。」"
"1151","mozi","geng-zhu",46,"geng-zhu","巫馬子謂子墨子曰：「子兼愛天下，未云利也；我不愛天下，未云賊也。功皆未至，子何獨自是而非我哉？」子墨子曰：「今有燎者於此，一人奉水將灌之，一人摻火將益之，功皆未至，子何貴於二人？」巫馬子曰：「我是彼奉水者之意，而非夫摻火者之意。」子曰：「吾亦是吾意，而非子之意也。」"
"1152","mozi","geng-zhu",46,"geng-zhu","子墨子游荊耕柱子於楚，二三子過之，食之三升，客之不厚。二三子復於子墨子曰：「耕柱子處楚無益矣。二三子過之，食之三升，客之不厚。」子墨子曰：「未可智也。」毋幾何而遺十金於子墨子，曰：「後生不敢死，有十金於此，願夫子之用也。」子墨子曰：「果未可智也。」"
"1153","mozi","geng-zhu",46,"geng-zhu","巫馬子謂子墨子之為義也，人不見而耶，鬼不見而富，而子為之，有狂疾！」子墨子曰：「今使子有二臣於此，其一人者見子從事，不見子則不從事；其一人者見子亦從事，不見子亦從事，子誰貴於此二人？」巫馬子曰：「我貴其見我亦從事，不見我亦從事者。」子墨子曰：「然則，是子亦貴有狂疾也。」"
"1154","mozi","geng-zhu",46,"geng-zhu","子夏子徒問於子墨子曰：「君子有鬥乎？」子墨子曰：「君子無鬥。」子夏之徒曰：「狗豨猶有鬥，惡有士而無鬥矣？」子墨子曰：「傷矣哉！言則稱於湯文，行則譬於狗豨，傷矣哉！」"
"1155","mozi","geng-zhu",46,"geng-zhu","巫馬子謂子墨子曰：「舍今之人而譽先王，是譽槁骨也。譬若匠人然，智槁木也，而不智生木。」子墨子曰：「天下之所以生者，以先王之道教也。今譽先王，是譽天下之所以生也。可譽而不譽，仁也。」子墨子曰：「和氏之璧，隋侯之珠，三棘六異，此諸侯之所謂良寶也。可以富國家，眾人民，治刑政，安社稷乎？曰不可。所謂貴良寶者，為其可以利也。而和氏之璧、隋侯之珠、三棘六異不可以利人，是非天下之良寶也。今用義為政於國家，人民必眾，刑政必治，社稷必安。所為貴良寶者，可以利民也，而義可以利人，故曰，義天下之良寶也。」"
"1156","mozi","geng-zhu",46,"geng-zhu","葉公子高問政於仲尼曰：「善為政者若之何？」仲尼對曰：「善為政者，遠者近之，而舊者新之。」子墨子聞之曰：「葉公子高未得其問也，仲尼亦未得其所以對也。葉公子高豈不知善為政者之遠者近也，而舊者新是哉？問所以為之若之何也。不以人之所不智告人，以所智告之，故葉公子高未得其問也，仲尼亦未得其所以對也。」"
"1157","mozi","geng-zhu",46,"geng-zhu","子墨子謂魯陽文君曰：「大國之攻小國，譬猶童子之為馬也。童子之為馬，足用而勞。今大國之攻小國也，攻者農夫不得耕，婦人不得織，以守為事；攻人者，亦農夫不得耕，婦人不得織，以攻為事。故大國之攻小國也，譬猶童子之為馬也。」"
"1158","mozi","geng-zhu",46,"geng-zhu","子墨子曰：「言足以復行者，常之；足以舉行者，勿常。不足以舉行而常之，是蕩口也。」"
"1159","mozi","geng-zhu",46,"geng-zhu","子墨子使管黔敖游高石子於衛，衛君致祿甚厚，設之於卿。高石子三朝必盡言，而言無行者。去而之齊，見子墨子曰：「衛君以夫子之故，致祿甚厚，設我於卿。石三朝必盡言，而言無行，是以去之也。衛君無乃以石為狂乎？」子墨子曰：「去之苟道，受狂何傷！古者周公旦非關叔，辭三公東處於商蓋，人皆謂之狂。後世稱其德，揚其名，至今不息。且翟聞之為義非避毀就譽，去之苟道，受狂何傷！」高石子曰：「石去之，焉敢不道也。昔者夫子有言曰：『天下無道，仁士不處厚焉。』今衛君無道，而貪其祿爵，則是我為苟啗人食也。」子墨子說，而召子禽子曰：「姑聽此乎！夫倍義而鄉祿者，我常聞之矣。倍祿而鄉義者，於高石子焉見之也。」"
"1160","mozi","geng-zhu",46,"geng-zhu","子墨子曰：「世俗之君子，貧而謂之富，則怒，無義而謂之有義，則喜。豈不悖哉！」"
"1161","mozi","geng-zhu",46,"geng-zhu","公孟子曰：「先人有則三而已矣。」子墨子曰：「孰先人而曰有則三而已矣？子未智人之先有。」"
"1162","mozi","geng-zhu",46,"geng-zhu","後生有反子墨子而反者，「我豈有罪哉？吾反後」。子墨子曰：「是猶三軍北，失後之人求賞也。」"
"1163","mozi","geng-zhu",46,"geng-zhu","公孟子曰：「君子不作，術而已。」子墨子曰：「不然，人之其不君子者，古之善者不誅，今也善者不作。其次不君子者，古之善者不遂，己有善則作之，欲善之自己出也。今誅而不作，是無所異於不好遂而作者矣。吾以為古之善者則誅之，今之善者則作之，欲善之益多也。」"
"1164","mozi","geng-zhu",46,"geng-zhu","巫馬子謂子墨子曰：「我與子異，我不能兼愛。我愛鄒人於越人，愛魯人於鄒人，愛我鄉人於魯人，愛我家人於鄉人，愛我親於我家人，愛我身於吾親，以為近我也。擊我則疾，擊彼則不疾於我，我何故疾者之不拂，而不疾者之拂？故有我有殺彼以我，無殺我以利。」子墨子曰：「子之義將匿邪，意將以告人乎？」巫馬子曰：「我何故匿我義？吾將以告人。」子墨子曰：「然則，一人說子，一人欲殺子以利己；十人說子，十人欲殺子以利己；天下說子，天下欲殺子以利己。一人不說子，一人欲殺子，以子為施不祥言者也；十人不說子，十人欲殺子，以子為施不祥言者也；天下不說子，天下欲殺子，以子為施不祥言者也。說子亦欲殺子，不說子亦欲殺子，是所謂經者口也，殺常之身者也。」子墨子曰：「子之言惡利也？若無所利而不言，是蕩口也。」"
"1165","mozi","geng-zhu",46,"geng-zhu","子墨子謂魯陽文君曰：「今有一人於此，羊牛犓豢，維人但割而和之，食之勝食也。見人之作餅，則還然竊之，曰：『舍余食。』不知日月安不足乎，其有竊疾乎？」魯陽文君曰：「有竊疾也。」子墨子曰：「楚四竟之田，曠蕪而不可勝辟，謼靈數千，不可勝，見宋、鄭之閒邑，則還然竊之，此與彼異乎？」魯陽文君曰：「是猶彼也，實有竊疾也。」"
"1166","mozi","geng-zhu",46,"geng-zhu","子墨子曰：「季孫紹與孟伯常治魯國之政，不能相信，而祝於叢社，曰：『苟使我和。』是猶弇其目，而祝於叢社曰：『苟使我皆視』。豈不繆哉！」"
"1167","mozi","geng-zhu",46,"geng-zhu","子墨子謂駱滑氂曰：「吾聞子好勇。」駱滑氂曰：「然，我聞其鄉有勇士焉，吾必從而殺之。」子墨子曰：「天下莫不欲與其所好，度其所惡。今子聞其鄉有勇士焉，必從而殺之，是非好勇也，是惡勇也。」"
"1168","mozi","geng-zhu",46,"geng-zhu","NA"
"1169","mozi","esteem-for-righteousness",47,"esteem-for-righteousness","子墨子曰：「萬事莫貴於義。今謂人曰：『予子冠履，而斷子之手足，子為之乎？』必不為，何故？則冠履不若手足之貴也。又曰：『予子天下而殺子之身，子為之乎？』必不為，何故？則天下不若身之貴也。爭一言以相殺，是貴義於其身也。故曰，萬事莫貴於義也。」"
"1170","mozi","esteem-for-righteousness",47,"esteem-for-righteousness","子墨子自魯即齊，過故人，謂子墨子曰：「今天下莫為義，子獨自苦而為義，子不若已。」子墨子曰：「今有人於此，有子十人，一人耕而九人處，則耕者不可以不益急矣。何故？則食者眾，而耕者寡也。今天下莫為義，則子如勸我者也，何故止我？」子墨子南游於楚，見楚獻惠王，獻惠王以老辭，使穆賀見子墨子。子墨子說穆賀，穆賀大說，謂子墨子曰：「子之言則成善矣！而君王，天下之大王也，毋乃曰『賤人之所為』，而不用乎？」子墨子曰：「唯其可行。譬若藥然，天子食之以順其疾，豈曰『一草之本』而不食哉？今農夫入其稅於大人，大人為酒醴粢盛以祭上帝鬼神，豈曰『賤人之所為』而不享哉？故雖賤人也，上比之農，下比之藥，曾不若一草之本乎？且主君亦嘗聞湯之說乎？昔者，湯將往見伊尹，令彭氏之子御。彭氏之子半道而問曰：『君將何之？』湯曰：『將往見伊尹。』彭氏之子曰：『伊尹，天下之賤人也。若君欲見之，亦令召問焉，彼受賜矣。』湯曰：『非女所知也。今有藥此，食之則耳加聰，目加明，則吾必說而強食之。今夫伊尹之於我國也，譬之良醫善藥也。而子不欲我見伊尹，是子不欲吾善也。』因下彭氏之子，不使御。彼苟然，然後可也」。"
"1171","mozi","esteem-for-righteousness",47,"esteem-for-righteousness","子墨子曰：「凡言凡動，利於天鬼百姓者為之；凡言凡動，害於天鬼百姓者舍之；凡言凡動，合於三代聖王堯舜禹湯文武者為之；凡言凡動，合於三代暴王桀紂幽厲者舍之。」"
"1172","mozi","esteem-for-righteousness",47,"esteem-for-righteousness","子墨子曰：「言足以遷行者，常之；不足以遷行者，勿常。不足以遷行而常之，是蕩口也。」"
"1173","mozi","esteem-for-righteousness",47,"esteem-for-righteousness","子墨子曰：「必去六辟。嘿則思，言則誨，動則事，使三者代御，必為聖人。必去喜，去怒，去樂，去悲，去愛，而用仁義。手足口鼻耳，從事於義，必為聖人。」"
"1174","mozi","esteem-for-righteousness",47,"esteem-for-righteousness","子墨子謂二三子曰：「為義而不能，必無排其道。譬若匠人之斲而不能，無排其繩。」"
"1175","mozi","esteem-for-righteousness",47,"esteem-for-righteousness","子墨子曰：「世之君子，使之為一犬一彘之宰，不能則辭之；使為一國之相，不能而為之。豈不悖哉！」"
"1176","mozi","esteem-for-righteousness",47,"esteem-for-righteousness","子墨子曰：「今瞽曰：『鉅者白也，黔者黑也。』雖明目者無以易之。兼白黑，使瞽取焉，不能知也。故我曰瞽不知白黑者，非以其名也，以其取也。今天下之君子之名仁也，雖禹湯無以易之。兼仁與不仁，而使天下之君子取焉，不能知也。故我曰天下之君子不知仁者，非以其名也，亦以其取也。」"
"1177","mozi","esteem-for-righteousness",47,"esteem-for-righteousness","子墨子曰：「今士之用身，不若商人之用一布之慎也。商人用一布布，不敢繼苟而讎焉，必擇良者。今士之用身則不然，意之所欲則為之，厚者入刑罰，薄者被毀醜，則士之用身不若商人之用一布之慎也。」"
"1178","mozi","esteem-for-righteousness",47,"esteem-for-righteousness","子墨子曰：「世之君子欲其義之成，而助之修其身則慍，是猶欲其牆之成，而人助之築則慍也，豈不悖哉！」"
"1179","mozi","esteem-for-righteousness",47,"esteem-for-righteousness","子墨子曰：「古之聖王，欲傳其道於後世，是故書之竹帛，鏤之金石，傳遺後世子孫，欲後世子孫法之也。今聞先王之遺而不為，是廢先王之傳也。」"
"1180","mozi","esteem-for-righteousness",47,"esteem-for-righteousness","子墨子南遊使衛，關中載書甚多，弦唐子見而怪之，曰：「吾夫子教公尚過曰：『揣曲直而已。』今夫子載書甚多，何有也？」子墨子曰：「昔者周公旦朝讀書百篇，夕見漆十士。故周公旦佐相天子，其脩至於今。翟上無君上之事，下無耕農之難，吾安敢廢此？翟聞之：『同歸之物，信有誤者。』然而民聽不鈞，是以書多也。今若過之心者，數逆於精微，同歸之物，既已知其要矣，是以不教以書也。而子何怪焉？」"
"1181","mozi","esteem-for-righteousness",47,"esteem-for-righteousness","子墨子謂公良桓子曰：「衛，小國也，處於齊、晉之閒，猶貧家之處於富家之閒也。貧家而學富家之衣食多用，則速亡必矣。今簡子之家，飾車數百乘，馬食菽粟者數百匹，婦人衣文繡者數百人，吾取飾車、食馬之費，與繡衣之財以畜士，必千人有餘。若有患難，則使百人處於前，數百於後，與婦人數百人處前後，孰安？吾以為不若畜士之安也。」"
"1182","mozi","esteem-for-righteousness",47,"esteem-for-righteousness","子墨子仕人於衛，所仕者至而反。子墨子曰：「何故反？」對曰：「與我言而不當。曰『待女以千盆。』授我五百盆，故去之也。」子墨子曰：「授子過千盆，則子去之乎？」對曰：「不去。」子墨子曰：「然則，非為其不審也，為其寡也。」"
"1183","mozi","esteem-for-righteousness",47,"esteem-for-righteousness","子墨子曰：「世俗之君子，視義士不若負粟者。今有人於此，負粟息於路側，欲起而不能，君子見之，無長少貴賤，必起之。何故也？曰義也。今為義之君子，奉承先王之道以語之，縱不說而行，又從而非毀之。則是世俗之君子之視義士也，不若視負粟者也。」"
"1184","mozi","esteem-for-righteousness",47,"esteem-for-righteousness","子墨子曰：「商人之四方，市賈信徙，雖有關梁之難，盜賊之危，必為之。今士坐而言義，無關梁之難，盜賊之危，此為信徙，不可勝計，然而不為。則士之計利不若商人之察也。」"
"1185","mozi","esteem-for-righteousness",47,"esteem-for-righteousness","子墨子北之齊，遇日者。日者曰：「帝以今日殺黑龍於北方，而先生之色黑，不可以北。」子墨子不聽，遂北，至淄水，不遂而反焉。日者曰：「我謂先生不可以北。」子墨子曰：「南之人不得北，北之人不得南，其色有黑者有白者，何故皆不遂也？且帝以甲乙殺青龍於東方，以丙丁殺赤龍於南方，以庚辛殺白龍於西方，以壬癸殺黑龍於北方，若用子之言，則是禁天下之行者也。是圍心而虛天下也，子之言不可用也。」"
"1186","mozi","esteem-for-righteousness",47,"esteem-for-righteousness","子墨子曰：「吾言足用矣，舍言革思者，是猶舍穫而拾粟也。以其言非吾言者，是猶以卵投石也，盡天下之卵，其石猶是也，不可毀也。」"
"1187","mozi","esteem-for-righteousness",47,"esteem-for-righteousness","NA"
"1188","mozi","gong-meng",48,"gong-meng","公孟子謂子墨子曰：「君子共己以待，問焉則言，不問焉則止。譬若鍾然，扣則鳴，不扣則不鳴。」子墨子曰：「是言有三物焉，子乃今知其一身也，又未知其所謂也。若大人行淫暴於國家，進而諫，則謂之不遜，因左右而獻諫，則謂之言議。此君子之所疑惑也。若大人為政，將因於國家之難，譬若機之將發也然，君子之必以諫，然而大人之利，若此者，雖不扣必鳴者也。若大人舉不義之異行，雖得大巧之經，可行於軍旅之事，欲攻伐無罪之國，有之也，君得之，則必用之矣。以廣辟土地，著稅偽材，出必見辱，所攻者不利，而攻者亦不利，是兩不利也。若此者，雖不扣必鳴者也。且子曰：『君子共己待，問焉則言，不問焉則止，譬若鍾然，扣則鳴，不扣則不鳴。』今未有扣，子而言，是子之謂不扣而鳴邪？是子之所謂非君子邪？」"
"1189","mozi","gong-meng",48,"gong-meng","公孟子謂子墨子曰：「實為善，人孰不知？譬若良玉，處而不出有餘糈。譬若美女，處而不出，人爭求之。行而自衒，人莫之取也。今子遍從人而說之，何其勞也？」子墨子曰：「今夫世亂，求美女者眾，美女雖不出，人多求之；今求善者寡，不強說人，人莫之知也。且有二生，於此善筮。一行為人筮者，一處而不出者。行為人筮者與處而不出者，其糈孰多？」公孟子曰：「行為人筮者其糈多。」子墨子曰：「仁義鈞。行說人者，其功善亦多，何故不行說人也！」"
"1190","mozi","gong-meng",48,"gong-meng","公孟子戴章甫，搢忽，儒服，而以見子墨子曰：「君子服然後行乎？其行然後服乎？」子墨子曰：「行不在服。」公孟子曰：「何以知其然也？」子墨子曰：「昔者，齊桓公高冠博帶，金劍木盾，以治其國，其國治。昔者，晉文公大布之衣，牂羊之裘，韋以帶劍，以治其國，其國治。昔者，楚莊王鮮冠組纓，縫衣博袍，以治其國，其國治。昔者，越王句踐剪髮文身，以治其國，其國治。此四君者，其服不同，其行猶一也。翟以是知行之不在服也。」公孟子曰：「善！吾聞之曰『宿善者不祥』，請舍忽，易章甫，復見夫子可乎？」子墨子曰：「請因以相見也。若必將舍忽、易章甫，而後相見，然則行果在服也。」"
"1191","mozi","gong-meng",48,"gong-meng","公孟子曰：「君子必古言服，然後仁。」子墨子曰：「昔者，商王紂，卿士費仲，為天下之暴人，箕子、微子為天下之聖人，此同言而或仁不仁也。周公旦為天下之聖人，關叔為天下之暴人，此同服或仁或不仁。然則不在古服與古言矣。且子法周而未法夏也，子之古非古也。」"
"1192","mozi","gong-meng",48,"gong-meng","公孟子謂子墨子曰：「昔者聖王之列也，上聖立為天子，其次立為卿、大夫，今孔子博於詩、書，察於禮樂，詳於萬物，若使孔子當聖王，則豈不以孔子為天子哉？」子墨子曰：「夫知者，必尊天事鬼，愛人節用，合焉為知矣。今子曰：『孔子博於詩書，察於禮樂，詳於萬物』，而曰可以為天子，是數人之齒，而以為富。」"
"1193","mozi","gong-meng",48,"gong-meng","公孟子曰：「貧富壽夭，齰然在天，不可損益。」又曰：「君子必學。」子墨子曰：「教人學而執有命，是猶命人葆而去亓冠也。」"
"1194","mozi","gong-meng",48,"gong-meng","公孟子謂子墨子曰：「有義不義，無祥不祥。」子墨子曰：「古聖王皆以鬼神為神明，而為禍福，執有祥不祥，是以政治而國安也。自桀紂以下，皆以鬼神為不神明，不能為禍福，執無祥不祥，是以政亂而國危也。故先王之書，子亦有之曰：『亓傲也，出於子，不祥。』此言為不善之有罰，為善之有賞。」"
"1195","mozi","gong-meng",48,"gong-meng","子墨子謂公孟子曰：「喪禮，君與父母、妻、後子死，三年喪服，伯父、叔父、兄弟期，族人五月，姑、姊、舅、甥皆有數月之喪。或以不喪之閒，誦詩三百，弦詩三百，歌詩三百，舞詩三百。若用子之言，則君子何日以聽治？庶人何日以從事？」公孟子曰：「國亂則治之，國治則為禮樂。國治則從事，國富則為禮樂。子墨子曰：「國之治。治之廢，則國之治亦廢。國之富也，從事，故富也。從事廢，則國之富亦廢。故雖治國，勸之無饜，然後可也。今子曰：『國治，則為禮樂，亂則治之』，是譬猶噎而穿井也，死而求醫也。古者三代暴王桀紂幽厲，薾為聲樂，不顧其民，是以身為刑僇，國為戾虛者，皆從此道也。」"
"1196","mozi","gong-meng",48,"gong-meng","公孟子曰：「無鬼神。」又曰：「君子必學祭祀。」子墨子曰：「執無鬼而學祭禮，是猶無客而學客禮也，是猶無魚而為魚𦊟也。」"
"1197","mozi","gong-meng",48,"gong-meng","公孟子謂子墨子曰：「子以三年之喪為非，子之三日之喪亦非也。」子墨子曰：「子以三年之喪非三日之喪，是猶裸謂撅者不恭也。」"
"1198","mozi","gong-meng",48,"gong-meng","公孟子謂子墨子曰：「知有賢於人，則可謂知乎？」子墨子曰：「愚之知有以賢於人，而愚豈可謂知矣哉？」"
"1199","mozi","gong-meng",48,"gong-meng","公孟子曰：「三年之喪，學吾之慕父母。」子墨子曰：「夫嬰兒子之知，獨慕父母而已。父母不可得也，然號而不止，此亓故何也？即愚之至也。然則儒者之知，豈有以賢於嬰兒子哉？」"
"1200","mozi","gong-meng",48,"gong-meng","子墨子曰問於儒者：「何故為樂？」曰：「樂以為樂也。」子墨子曰：「子未我應也。今我問曰：『何故為室？』曰：『冬避寒焉，夏避暑焉，室以為男女之別也。』則子告我為室之故矣。今我問曰：『何故為樂？』曰：『樂以為樂也。』是猶曰『何故為室』？曰『室以為室也』。」"
"1201","mozi","gong-meng",48,"gong-meng","子墨子謂程子曰：「儒之道足以喪天下者，四政焉。儒以天為不明，以鬼為不神，天鬼不說，此足以喪天下。又厚葬久喪，重為棺槨，多為衣衾，送死若徙，三年哭泣，扶後起，杖後行，耳無聞，目無見，此足以喪天下。又弦歌鼓舞，習為聲樂，此足以喪天下。又以命為有，貧富壽夭，治亂安危有極矣，不可損益也，為上者行之，必不聽治矣；為下者行之，必不從事矣，此足以喪天下。」程子曰：「甚矣！先生之毀儒也。」子墨子曰：「儒固無此若四政者，而我言之，則是毀也。今儒固有此四政者，而我言之，則非毀也，告聞也。」程子無辭而出。子墨子曰：「迷之！」反，後坐，進復曰：「鄉者先生之言有可聞者焉，若先生之言，則是不譽禹，不毀桀紂也。」子墨子曰：「不然，夫應孰辭，稱議而為之，敏也。厚攻則厚吾，薄攻則薄吾。應孰辭而稱議，是猶荷轅而擊蛾也。」"
"1202","mozi","gong-meng",48,"gong-meng","子墨子與程子辯，稱於孔子。程子曰：「非儒，何故稱於孔子也？」子墨子曰：「是亦當而不可易者也。今鳥聞熱旱之憂則高，魚聞熱旱之憂則下，當此雖禹湯為之謀，必不能易矣。鳥魚可謂愚矣，禹湯猶云因焉。今翟曾無稱於孔子乎？」"
"1203","mozi","gong-meng",48,"gong-meng","有游於子墨子之門者，身體強良，思慮徇通，欲使隨而學。子墨子曰：「姑學乎，吾將仕子。」勸於善言而學。其年，而責仕於子墨子。子墨子曰：「不仕子，子亦聞夫魯語乎？魯有昆弟五人者，亓父死，亓長子嗜酒而不葬，亓四弟曰：『子與我葬，當為子沽酒。』勸於善言而葬。已葬，而責酒於其四弟。四弟曰：『吾末予子酒矣，子葬子父，我葬吾父，豈獨吾父哉？子不葬，則人將笑子，故勸子葬也。』今子為義，我亦為義，豈獨我義也哉？子不學，則人將笑子，故勸子於學。」"
"1204","mozi","gong-meng",48,"gong-meng","有游於子墨子之門者，子墨子曰：「盍學乎？」對曰：「吾族人無學者。」子墨子曰：「不然，夫好美者，豈曰吾族人莫之好，故不好哉？夫欲富貴者，豈曰我族人莫之欲，故不欲哉？好美、欲富貴者，不視人猶強為之。夫義，天下之大器也，何以視人必強為之？」"
"1205","mozi","gong-meng",48,"gong-meng","有游於子墨子之門者，謂子墨子曰：「先生以鬼神為明知，能為禍人哉福？為善者富之，為暴者禍之。今吾事先生久矣，而福不至，意者先生之言有不善乎？鬼神不明乎？我何故不得福也？」子墨子曰：「雖子不得福，吾言何遽不善？而鬼神何遽不明？子亦聞乎匿徒之刑之有刑乎？」對曰：「未之得聞也。」子墨子曰：「今有人於此，什子，子能什譽之，而一自譽乎？」對曰：「不能。」「有人於此，百子，子能終身譽亓善，而子無一乎？」對曰：「不能。」子墨子曰：「匿一人者猶有罪，今子所匿者若此亓多，將有厚罪者也，何福之求？」"
"1206","mozi","gong-meng",48,"gong-meng","子墨子有疾，跌鼻進而問曰：先生以鬼神為明，能為禍福，為善者賞之，為不善者罰之。今先生聖人也，何故有疾？意者先生之言有不善乎？鬼神不明知乎？」子墨子曰：「雖使我有病，何遽不明？人之所得於病者多方，有得之寒暑，有得之勞苦，百門而閉一門焉，則盜何遽無從入？」"
"1207","mozi","gong-meng",48,"gong-meng","二三子有復於子墨子學射者，子墨子曰：「不可，夫知者必量亓力所能至而從事焉，國士戰且扶人，猶不可及也。今子非國士也，豈能成學又成射哉？」"
"1208","mozi","gong-meng",48,"gong-meng","二三子復於子墨子曰：「告子曰：『言義而行甚惡。』請棄之。」子墨子曰：「不可，稱我言以毀我行，愈於亡。有人於此，翟甚不仁，尊天、事鬼、愛人，甚不仁，猶愈於亡也。今告子言談甚辯，言仁義而不吾毀，告子毀，猶愈亡也。」"
"1209","mozi","gong-meng",48,"gong-meng","二三子復於子墨子曰：「告子勝為仁。」子墨子曰：「未必然也！告子為仁，譬猶跂以為長，隱以為廣，不可久也。」"
"1210","mozi","gong-meng",48,"gong-meng","告子謂子墨子曰：「我治國為政。」子墨子曰：「政者，口言之，身必行之。今子口言之，而身不行，是子之身亂也。子不能治子之身，惡能治國政？子姑亡，子之身亂之矣！」"
"1211","mozi","gong-meng",48,"gong-meng","NA"
"1212","mozi","lus-question",49,"lus-question","魯君謂子墨子曰：「吾恐齊之攻我也，可救乎？」子墨子曰：「可。昔者，三代之聖王禹湯文武，百里之諸侯也，說忠行義，取天下。三代之暴王桀紂幽厲，讎怨行暴，失天下。吾願主君，之上者尊天事鬼，下者愛利百姓，厚為皮幣，卑辭令，亟遍禮四鄰諸侯，敺國而以事齊，患可救也，非此，顧無可為者。」"
"1213","mozi","lus-question",49,"lus-question","齊將伐魯，子墨子謂項子牛曰：「伐魯，齊之大過也。昔者，吳王東伐越，棲諸會稽，西伐楚，葆昭王於隨。北伐齊，取國子以歸於吳。諸侯報其讎，百姓苦其勞，而弗為用，是以國為虛戾，身為刑戮也。昔者，智伯伐范氏與中行氏，兼三晉之地，諸侯報其讎，百姓苦其勞，而弗為用，是以國為虛戾，身為刑戮用是也。故大國之攻小國也，是交相賊也，過必反於國。」"
"1214","mozi","lus-question",49,"lus-question","子墨子見齊大王曰：「今有刀於此，試之人頭，倅然斷之，可謂利乎？」大王曰：「利。」子墨子曰：「多試之人頭，倅然斷之，可謂利乎？」大王曰：「利。」子墨子曰：「刀則利矣，孰將受其不祥？」大王曰：「刀受其利，試者受其不祥。」子墨子曰：「并國覆軍，賊殺百姓，孰將受其不祥？」大王俯仰而思之曰：「我受其不祥。」"
"1215","mozi","lus-question",49,"lus-question","魯陽文君將攻鄭，子墨子聞而止之，謂陽文君曰：「今使魯四境之內，大都攻其小都，大家伐其小家，殺其人民，取其牛馬狗豕布帛米粟貨財，則何若？」魯陽文君曰：「魯四境之內，皆寡人之臣也。今大都攻其小都，大家伐其小家，奪之貨財，則寡人必將厚罰之。」子墨子曰：「夫天之兼有天下也，亦猶君之有四境之內也。今舉兵將以攻鄭，天誅亓不至乎？」魯陽文君曰：「先生何止我攻鄭也？我攻鄭，順於天之志。鄭人三世殺其父，天加誅焉，使三年不全。我將助天誅也。」子墨子曰：「鄭人三世殺其父而天加誅焉，使三年不全。天誅足矣，今又舉兵將以攻鄭，曰『吾攻鄭也，順於天之志』。譬有人於此，其子強梁不材，故其父笞之，其鄰家之父舉木而擊之，曰：『吾擊之也，順於其父之志』，則豈不悖哉？」"
"1216","mozi","lus-question",49,"lus-question","子墨子謂魯陽文君曰：「攻其鄰國，殺其民人，取其牛馬、粟米、貨財，則書之於竹帛，鏤之於金石，以為銘於鍾鼎，傳遺後世子孫曰：『莫若我多。』今賤人也，亦攻其鄰家，殺其人民，取其狗豕食糧衣裘，亦書之竹帛，以為銘於席豆，以遺後世子孫曰：『莫若我多。』亓可乎？」魯陽文君曰：「然吾以子之言觀之，則天下之所謂可者，未必然也。」"
"1217","mozi","lus-question",49,"lus-question","子墨子為魯陽文君曰：「世俗之君子，皆知小物而不知大物。今有人於此，竊一犬一彘則謂之不仁，竊一國一都則以為義。譬猶小視白謂之白，大視白則謂之黑。是故世俗之君子，知小物而不知大物者，此若言之謂也。」"
"1218","mozi","lus-question",49,"lus-question","魯陽文君語子墨子曰：「楚之南有啖人之國者橋，其國之長子生，則鮮而食之，謂之宜弟。美，則以遺其君，君喜則賞其父。豈不惡俗哉？」子墨子曰：「雖中國之俗，亦猶是也。殺其父而賞其子，何以異食其子而賞其父者哉？苟不用仁義，何以非夷人食其子也？」"
"1219","mozi","lus-question",49,"lus-question","魯君之嬖人死，魯君為之誄，魯人因說而用之。子墨子聞之曰：「誄者，道死人之志也，今因說而用之，是猶以來首從服也。」"
"1220","mozi","lus-question",49,"lus-question","魯陽文君謂子墨子曰：「有語我以忠臣者，令之俯則俯，令之仰則仰，處則靜，呼則應，可謂忠臣乎？」子墨子曰：「令之俯則俯，令之仰則仰，是似景也。處則靜，呼則應，是似響也。君將何得於景與響哉？若以翟之所謂忠臣者，上有過則微之以諫，己有善，則訪之上，而無敢以告。外匡其邪，而入其善，尚同而無下比，以美善在上，而怨讎在下，安樂在上，而憂慼在臣。此翟之謂忠臣者也。」"
"1221","mozi","lus-question",49,"lus-question","魯君謂子墨子曰：「我有二子，一人者好學，一人者好分人財，孰以為太子而可？」子墨子曰：「未可知也，或所為賞與為是也。魡者之恭，非為魚賜也；餌鼠以蟲，非愛之也。吾願主君之合其志功而觀焉。」"
"1222","mozi","lus-question",49,"lus-question","魯人有因子墨子而學其子者，其子戰而死，其父讓子墨子。子墨子曰：子欲學子之子，今學成矣，戰而死，而子慍，而猶欲糶，糶讎，則慍也。豈不費哉？」"
"1223","mozi","lus-question",49,"lus-question","魯之南鄙人，有吳慮者，冬陶夏耕，自比於舜。子墨子聞而見之。吳慮謂子墨子「義耳義耳，焉用言之哉？」子墨子曰：「子之所謂義者，亦有力以勞人，有財以分人乎？」吳慮曰：「有。」子墨子曰：「翟嘗計之矣。翟慮耕而食天下之人矣，盛，然後當一農之耕，分諸天下，不能人得一升粟。籍而以為得一升粟，其不能飽天下之飢者，既可睹矣。翟慮織而衣天下之人矣，盛，然後當一婦人之織，分諸天下，不能人得尺布。籍而以為得尺布，其不能煖天下之寒者，既可睹矣。翟慮被堅執銳救諸侯之患，盛，然後當一夫之戰，一夫之戰其不御三軍，既可睹矣。翟以為不若誦先王之道，而求其說，通聖人之言，而察其辭，上說王公大人，次匹夫徒步之士。王公大人用吾言，國必治；匹夫徒步之士用吾言，行必脩。故翟以為雖不耕而食飢，不織而衣寒，功賢於耕而食之、織而衣之者也。故翟以為雖不耕織乎，而功賢於耕織也。」吳慮謂子墨子曰：「義耳義耳，焉用言之哉？」子墨子曰：「籍設而天下不知耕，教人耕，與不教人耕而獨耕者，其功孰多？」吳慮曰：「教人耕者其功多。」子墨子曰：「籍設而攻不義之國，鼓而使眾進戰，與不鼓而使眾進戰，而獨進戰者，其功孰多？」吳慮曰：「鼓而進眾者其功多。」子墨子曰：「天下匹夫徒步之士，少知義而教天下以義者，功亦多，何故弗言也？若得鼓而進於義，則吾義豈不益進哉？」"
"1224","mozi","lus-question",49,"lus-question","子墨子游公尚過於越。公尚過說越王，越王大說，謂公尚過曰：「先生苟能使子墨子於越而教寡人，請裂故吳之地，方五百里，以封子墨子。」公尚過許諾。遂為公尚過束車五十乘，以迎子墨子於魯，曰：「吾以夫子之道說越王，越王大說，謂過曰，苟能使子墨子至於越，而教寡人，請裂故吳之地，方五百里，以封子。」子墨子謂公尚過曰：「子觀越王之志何若？意越王將聽吾言，用我道，則翟將往，量腹而食，度身而衣，自比於群臣，奚能以封為哉？抑越不聽吾言，不用吾道，而吾往焉，則是我以義糶也。鈞之糶，亦於中國耳，何必於越哉？」"
"1225","mozi","lus-question",49,"lus-question","子墨子游，魏越曰：「既得見四方之君子，則將先語？」子墨子曰：「凡入國，必擇務而從事焉。國家昏亂，則語之尚賢、尚同；國家貧，則語之節用、節葬；國家說音湛湎，則語之非樂、非命；國家遙僻無禮，則語之尊天、事鬼；國家務奪侵凌，即語之兼愛、非攻，故曰擇務而從事焉。」"
"1226","mozi","lus-question",49,"lus-question","子墨子出曹公子而於宋三年而反，睹子墨子曰：「始吾游於子之門，短褐之衣，藜藿之羹，朝得之，則夕弗得，祭祀鬼神。今而以夫子之教，家厚於始也。有家厚，謹祭祀鬼神。然而人徒多死，六畜不蕃，身湛於病，吾未知夫子之道之可用也。」子墨子曰：「不然！夫鬼神之所欲於人者多，欲人之處高爵祿則以讓賢也，多財則以分貧也。夫鬼神豈唯攫黍拑肺之為欲哉？今子處高爵祿而不以讓賢，一不祥也；多財而不以分貧，二不祥也。今子事鬼神唯祭而已矣，而曰：『病何自至哉？』是猶百門而閉一門焉，曰『盜何從入？』若是而求福於有怪之鬼，豈可哉？」"
"1227","mozi","lus-question",49,"lus-question","魯祝以一豚祭，而求百福於鬼神。子墨子聞之曰：「是不可，今施人薄而望人厚，則人唯恐其有賜於己也。今以一豚祭，而求百福於鬼神，唯恐其以牛羊祀也。古者聖王事鬼神，祭而已矣。今以豚祭而求百福，則其富不如其貧也。」"
"1228","mozi","lus-question",49,"lus-question","彭輕生子曰：「往者可知，來者不可知。」子墨子曰：「籍設而親在百里之外，則遇難焉，期以一日也，及之則生，不及則死。今有固車良馬於此，又有奴馬四隅之輪於此，使子擇焉，子將何乘？對曰：「乘良馬固車，可以速至。」子墨子曰：「焉在矣來！」"
"1229","mozi","lus-question",49,"lus-question","孟山譽王子閭曰：「昔白公之禍，執王子閭斧鉞鉤要，直兵當心，謂之曰：『為王則生，不為王則死。』王子閭曰：『何其侮我也！殺我親而喜我以楚國，我得天下而不義，不為也，又況於楚國乎？』遂而不為。王子閭豈不仁哉？」子墨子曰：「難則難矣，然而未仁也。若以王為無道，則何故不受而治也？若以白公為不義，何故不受王，誅白公然而反王？故曰難則難矣，然而未仁也。」"
"1230","mozi","lus-question",49,"lus-question","子墨子使勝綽事項子牛。項子牛三侵魯地，而勝綽三從。子墨子聞之，使高孫子請而退之曰：「我使綽也，將以濟驕而正嬖也。今綽也祿厚而譎夫子，夫子三侵魯，而綽三從，是鼓鞭於馬靳也。翟聞之：『言義而弗行，是犯明也。』綽非弗之知也，祿勝義也。」"
"1231","mozi","lus-question",49,"lus-question","昔者楚人與越人舟戰於江，楚人順流而進，迎流而退，見利而進，見不利則其退難。越人迎流而進，順流而退，見利而進，見不利則其退速，越人因此若埶，亟敗楚人。公輸子自魯南游楚，焉始為舟戰之器，作為鉤強之備，退者鉤之，進者強之，量其鉤強之長，而制為之兵，楚之兵節，越之兵不節，楚人因此若埶，亟敗越人。公輸子善其巧，以語子墨子曰：「我舟戰有鉤強，不知子之義亦有鉤強乎？」子墨子曰：「我義之鉤強，賢於子舟戰之鉤強。我鉤強，我鉤之以愛，揣之以恭。弗鉤以愛，則不親；弗揣以恭，則速狎；狎而不親則速離。故交相愛，交相恭，猶若相利也。今子鉤而止人，人亦鉤而止子，子強而距人，人亦強而距子，交相鉤，交相強，猶若相害也。故我義之鉤強，賢子舟戰之鉤強。」"
"1232","mozi","lus-question",49,"lus-question","公輸子削竹木以為鵲，成而飛之，三日不下，公輸子自以為至巧。子墨子謂公輸子曰：「子之為鵲也，不如匠之為車轄。須臾劉三寸之木，而任五十石之重。故所為功，利於人謂之巧，不利於人謂之拙。」"
"1233","mozi","lus-question",49,"lus-question","公輸子謂子墨子曰：「吾未得見之時，我欲得宋，自我得見之後，予我宋而不義，我不為。」子墨子曰：「翟之未得見之時也，子欲得宋，自翟得見子之後，予子宋而不義，子弗為，是我予子宋也。子務為義，翟又將予子天下。」"
"1234","mozi","lus-question",49,"lus-question","NA"
"1235","mozi","gong-shu",50,"gong-shu","公輸盤為楚造雲梯之械，成，將以攻宋。子墨子聞之，起於齊，行十日十夜而至於郢，見公輸盤。公輸盤曰：「夫子何命焉為？」子墨子曰：「北方有侮臣，願藉子殺之。」公輸盤不說。子墨子曰：「請獻十金。」公輸盤曰：「吾義固不殺人。」子墨子起，再拜曰：「請說之。吾從北方，聞子為梯，將以攻宋。宋何罪之有？荊國有餘於地，而不足於民，殺所不足，而爭所有餘，不可謂智。宋無罪而攻之，不可謂仁。知而不爭，不可謂忠。爭而不得，不可謂強。義不殺少而殺眾，不可謂知類。」公輸盤服。子墨子曰：「然，乎不已乎？」公輸盤曰：「不可。吾既已言之王矣。」子墨子曰：「胡不見我於王？」公輸盤曰：「諾」。"
"1236","mozi","gong-shu",50,"gong-shu","子墨子見王，曰：「今有人於此，舍其文軒，鄰有敝轝，而欲竊之；舍其錦繡，鄰有短褐，而欲竊之；舍其粱肉，鄰有糠糟，而欲竊之。此為何若人？」王曰：「必為竊疾矣。」子墨子曰：「荊之地，方五千里，宋之地，方五百里，此猶文軒之與敝轝也；荊有雲夢，犀兕麋鹿滿之，江漢之魚鱉黿鼉為天下富，宋所為無雉兔狐貍者也，此猶粱肉之與糠糟也；荊有長松、文梓、楩柟、豫章，宋無長木，此猶錦繡之與短褐也。臣以三事之攻宋也，為與此同類，臣見大王之必傷義而不得。」王曰：「善哉！雖然，公輸盤為我為雲梯，必取宋。」"
"1237","mozi","gong-shu",50,"gong-shu","於是見公輸盤，子墨子解帶為城，以牒為械，公輸盤九設攻城之機變，子墨子九距之，公輸盤之攻械盡，子墨子之守圉有餘。公輸盤詘，而曰：「吾知所以距子矣，吾不言。」子墨子亦曰：「吾知子之所以距我，吾不言。」楚王問其故，子墨子曰：「公輸子之意，不過欲殺臣。殺臣，宋莫能守，可攻也。然臣之弟子禽滑釐等三百人，已持臣守圉之器，在宋城上而待楚寇矣。雖殺臣，不能絕也。」楚王曰：「善哉！吾請無攻宋矣。」"
"1238","mozi","gong-shu",50,"gong-shu","子墨子歸，過宋，天雨，庇其閭中，守閭者不內也。故曰：「治於神者，眾人不知其功，爭於明者，眾人知之。」"
"1239","mozi","gong-shu",50,"gong-shu","NA"
"1240","mozi","fortification-of-the-city-gate",51,"fortification-of-the-city-gate","禽滑釐問於子墨子曰：「由聖人之言，鳳鳥之不出，諸侯畔殷周之國，甲兵方起於天下，大攻小，強執弱，吾欲守小國，為之柰何？」子墨子曰：「何攻之守？」禽滑釐對曰：「今之世常所以攻者：臨、鉤、衝、梯、堙、水、穴、突、空洞、蟻傅、轒轀軒車，敢問守此十二者柰何？」子墨子曰：「我城池修，守器具，樵粟足，上下相親，又得四鄰諸侯之救，此所以持也。且守者雖善，而君不用之，則猶若不可以守也。若君用之守者，又必能乎守者，不能而君用之，則猶若不可以守也。然則守者必善而君尊用之，然後可以守也。"
"1241","mozi","fortification-of-the-city-gate",51,"fortification-of-the-city-gate","凡守圉城之法，厚以高，壕池深以廣，樓撕脩，守備繕利，薪食足以支三月以上，人眾以選，吏民和，大臣有功勞於上者多，主信以義，萬民樂之無窮。不然，父母墳墓在焉；不然，山林草澤之饒足利；不然，地形之難攻而易守也；不然，則有深怨於適而有大功於上；不然則賞明可信而罰嚴足畏也。此十四者具，則民亦不宜上矣。然後城可守。十四者無一，則雖善者不能守矣。"
"1242","mozi","fortification-of-the-city-gate",51,"fortification-of-the-city-gate","故凡守城之法，備城門為縣門沈機，長二丈，廣八尺，為之兩相如；門扇數令相接三寸，施土扇上，無過二寸。塹中深丈五，廣比扇，塹長以力為度，塹之末為之縣，可容一人所。客至，諸門戶皆令鑿而慕孔。孔之。各為二幕二，一鑿而繫繩，長四尺。城四面四隅皆為高樓磿撕，使重室子居亓上，磿適，視亓態狀，與亓進左右所移處，失磿斬。"
"1243","mozi","fortification-of-the-city-gate",51,"fortification-of-the-city-gate","適人為穴而來，我亟使穴師選士，迎而穴之，為之且內弩以應之。"
"1244","mozi","fortification-of-the-city-gate",51,"fortification-of-the-city-gate","民室材木瓦石，可以益城之備者，盡上之。不從令者斬。"
"1245","mozi","fortification-of-the-city-gate",51,"fortification-of-the-city-gate","皆築，七尺一居屬，五步一壘。五築有銕。長斧，柄長八尺。十步一長鎌，柄長八尺。十步一斲，長椎，柄長六尺，頭長尺，兌亓兩端。三步一大鋌，前長尺，蚤長五寸。兩鋌交之置如平，不如平不利，兌亓兩末。穴隊若衝隊，必審如攻隊之廣狹，而令邪穿亓穴，令亓廣必夷客隊。"
"1246","mozi","fortification-of-the-city-gate",51,"fortification-of-the-city-gate","疏束樹木，令足以為柴摶，貫前面樹，長丈七尺一以為外面，以柴摶從橫施之，外面以強塗，毋令土漏。令亓廣厚，能任三丈五尺之城以上。以柴木土稍杜之，以急為故。前面之長短，豫蚤接之，令能任塗，足以為堞，善塗亓外，令毋可燒拔也。"
"1247","mozi","fortification-of-the-city-gate",51,"fortification-of-the-city-gate","大城丈五為閨門，廣四尺。"
"1248","mozi","fortification-of-the-city-gate",51,"fortification-of-the-city-gate","為郭門，郭門在外，為衡，以兩木當門，鑿亓木維敷上堞。"
"1249","mozi","fortification-of-the-city-gate",51,"fortification-of-the-city-gate","為斬縣梁，令穿，斷城以板橋，邪穿外，以板次之，倚殺如城報。城內有傅堞，因以內堞為外。鑿亓閒，深丈五尺，室以樵，可燒之以待適。"
"1250","mozi","fortification-of-the-city-gate",51,"fortification-of-the-city-gate","令耳屬城，為再重樓。下鑿城外堞內深丈五，廣丈二。樓若令耳，皆令有力者主敵，善射者主發，佐以厲矢。"
"1251","mozi","fortification-of-the-city-gate",51,"fortification-of-the-city-gate","治裾諸，延堞，高六尺，部廣四尺，皆為兵弩簡格。"
"1252","mozi","fortification-of-the-city-gate",51,"fortification-of-the-city-gate","轉射機，機長六尺，貍一尺。兩材合而為之轀，轀長二尺，中鑿夫之為通臂，臂長至垣。二十步一，令善射者佐之，令一人下上之勿離。"
"1253","mozi","fortification-of-the-city-gate",51,"fortification-of-the-city-gate","城上百步一樓，樓四植，植皆為通舄，下高丈，上九尺，廣、袤各丈六尺，皆為文。三十步一突，九尺，廣十尺，高八尺，鑿廣三尺，袤二尺，為文。"
"1254","mozi","fortification-of-the-city-gate",51,"fortification-of-the-city-gate","城上為攢火，矢長以城高下為度，置火亓末。"
"1255","mozi","fortification-of-the-city-gate",51,"fortification-of-the-city-gate","城上九尺一弩、一戟、一椎、一斧、一艾，皆積絫石、蒺藜。"
"1256","mozi","fortification-of-the-city-gate",51,"fortification-of-the-city-gate","渠長丈六尺，夫長丈二尺，臂長六尺，亓貍者三尺，樹渠毋傅堞五寸。"
"1257","mozi","fortification-of-the-city-gate",51,"fortification-of-the-city-gate","藉莫長八尺，廣七尺，亓木也廣五尺，中藉苴為之橋，索亓端；適攻，令一人下上之，勿離。"
"1258","mozi","fortification-of-the-city-gate",51,"fortification-of-the-city-gate","城上二十步一藉車，當隊者不用此數。"
"1259","mozi","fortification-of-the-city-gate",51,"fortification-of-the-city-gate","城上三十步一礱灶。"
"1260","mozi","fortification-of-the-city-gate",51,"fortification-of-the-city-gate","持水者必以布麻斗、革盆，十步一。柄長八尺，斗大容二斗以上到三斗。敝綌、新布長六尺，中拙柄，長丈，十步一，必以大繩為箭。"
"1261","mozi","fortification-of-the-city-gate",51,"fortification-of-the-city-gate","城上十步一鈂。"
"1262","mozi","fortification-of-the-city-gate",51,"fortification-of-the-city-gate","水缶，容三石以上，小大相雜。盆、蠡各二財。"
"1263","mozi","fortification-of-the-city-gate",51,"fortification-of-the-city-gate","為卒乾飯，人二斗，以備陰雨，面使積燥處。令使守為城內堞外行餐。"
"1264","mozi","fortification-of-the-city-gate",51,"fortification-of-the-city-gate","置器備，殺沙礫鐵，皆為坏斗。令陶者為薄缶，大容一斗以上至二斗，即用取，三祕合束。"
"1265","mozi","fortification-of-the-city-gate",51,"fortification-of-the-city-gate","堅為斗城上隔。棧高丈二，剡亓一末。"
"1266","mozi","fortification-of-the-city-gate",51,"fortification-of-the-city-gate","為閨門，閨門兩扇，令可以各自閉也。"
"1267","mozi","fortification-of-the-city-gate",51,"fortification-of-the-city-gate","救闉池者，以火與爭，鼓橐，馮埴外內，以柴為燔。"
"1268","mozi","fortification-of-the-city-gate",51,"fortification-of-the-city-gate","靈丁，三丈一，犬牙施之。十步一人，居柴內帑，柴半，為狗犀者環之。牆七步而一。"
"1269","mozi","fortification-of-the-city-gate",51,"fortification-of-the-city-gate","救車火，為熛矢射火城門上，鑿扇上為棧，塗之，持水麻斗、革盆救之。門扇薄植，皆鑿半尺，一寸一涿弋，弋長二寸，見一寸，相去七寸，厚塗之以備火。城門上所鑿以救門火者，各一垂水，容三石以上，小大相雜。門植關必環錮，以錮金若鐵鍱之。門關再重，鍱之以鐵，必堅。梳關，關二尺，梳關一莧，封以守印，時令人行貌封，及視關入桓淺深。門者皆無得挾斧、斤、鑿、鋸、椎。"
"1270","mozi","fortification-of-the-city-gate",51,"fortification-of-the-city-gate","城上二步一渠，渠立程，丈三尺，冠長十丈，辟長六尺。二步一荅，廣九尺，袤十二尺。"
"1271","mozi","fortification-of-the-city-gate",51,"fortification-of-the-city-gate","二步置連梃、長斧、長椎各一物；槍二十枚，周置二步中。"
"1272","mozi","fortification-of-the-city-gate",51,"fortification-of-the-city-gate","二步一木弩，必射五十步以上。及多為矢，即毋竹箭，以楛、桃、柘、榆，可。蓋求齊鐵夫，播以射衝及櫳樅。"
"1273","mozi","fortification-of-the-city-gate",51,"fortification-of-the-city-gate","二步積石，石重千鈞以上者，五百枚。毋百，以亢疾犁、壁，皆可善方。"
"1274","mozi","fortification-of-the-city-gate",51,"fortification-of-the-city-gate","二步積苙，大一圍，長丈，二十枚。"
"1275","mozi","fortification-of-the-city-gate",51,"fortification-of-the-city-gate","五步一罌，盛水有奚，奚蠡大容一斗。"
"1276","mozi","fortification-of-the-city-gate",51,"fortification-of-the-city-gate","五步積狗屍五百枚，狗屍長三尺，喪以弟，瓮亓端，堅約弋。"
"1277","mozi","fortification-of-the-city-gate",51,"fortification-of-the-city-gate","十步積摶，大二圍以上，長八尺者二十枚。"
"1278","mozi","fortification-of-the-city-gate",51,"fortification-of-the-city-gate","二十五步一灶，灶有鐵鐕容石以上者一，戒以為湯。及持沙，毋下千石。"
"1279","mozi","fortification-of-the-city-gate",51,"fortification-of-the-city-gate","三十步置坐侯樓，樓出於堞四尺，廣三尺，廣四尺，板周三面，密傅之，夏蓋亓上。"
"1280","mozi","fortification-of-the-city-gate",51,"fortification-of-the-city-gate","五十步一藉車，藉車必為鐵纂。"
"1281","mozi","fortification-of-the-city-gate",51,"fortification-of-the-city-gate","五十步一井屏，周垣之，高八尺。"
"1282","mozi","fortification-of-the-city-gate",51,"fortification-of-the-city-gate","五十步一方，方尚必為關籥守之。"
"1283","mozi","fortification-of-the-city-gate",51,"fortification-of-the-city-gate","五十步積薪，毋下三百石，善蒙塗，毋令外火能傷也。"
"1284","mozi","fortification-of-the-city-gate",51,"fortification-of-the-city-gate","百步一櫳樅，起地高五丈，三層，下廣前面八尺，後十三尺，亓上稱議衰殺之。"
"1285","mozi","fortification-of-the-city-gate",51,"fortification-of-the-city-gate","百步一木樓，樓廣前面九尺，高七尺，樓囪居坫，出城十二尺。"
"1286","mozi","fortification-of-the-city-gate",51,"fortification-of-the-city-gate","百步一井，井十罋，以木為繫連。水器容四斗到六斗者百。"
"1287","mozi","fortification-of-the-city-gate",51,"fortification-of-the-city-gate","百步一積雜稈，大二圍以上者五十枚。"
"1288","mozi","fortification-of-the-city-gate",51,"fortification-of-the-city-gate","百步為櫓，櫓廣四尺，高八尺。為衝術，"
"1289","mozi","fortification-of-the-city-gate",51,"fortification-of-the-city-gate","百步為幽竇，廣三尺高四尺者千。"
"1290","mozi","fortification-of-the-city-gate",51,"fortification-of-the-city-gate","二百步一立樓，城中廣二丈五尺二，長二丈，出樞五尺。"
"1291","mozi","fortification-of-the-city-gate",51,"fortification-of-the-city-gate","城上廣三步到四步，乃可以為使鬥。俾倪廣三尺，高二尺五寸。陛高二尺五，廣長各三尺，遠廣各六尺。城上四隅童異高五尺四尉舍焉。"
"1292","mozi","fortification-of-the-city-gate",51,"fortification-of-the-city-gate","城上七尺一渠，長丈五尺，貍三尺，去堞五寸，夫長丈二尺，臂長六尺。半植一鑿，內後長五寸。夫兩鑿，渠夫前端下堞四寸而適。鑿渠、鑿坎，覆以瓦，冬日以馬夫寒，皆待命，若以瓦為坎。"
"1293","mozi","fortification-of-the-city-gate",51,"fortification-of-the-city-gate","城上千步一表，長丈，棄水者操表搖之。五十步一廁，與下同圂。之廁者，不得操。"
"1294","mozi","fortification-of-the-city-gate",51,"fortification-of-the-city-gate","城上三十步一藉車，當隊者不用。"
"1295","mozi","fortification-of-the-city-gate",51,"fortification-of-the-city-gate","城上五十步一道陛，高二尺五寸，長十步。城上五十步一樓，樓撕必再重。"
"1296","mozi","fortification-of-the-city-gate",51,"fortification-of-the-city-gate","土樓百步一，外門發樓，左右渠之。為樓加藉幕，棧上出之以救外。"
"1297","mozi","fortification-of-the-city-gate",51,"fortification-of-the-city-gate","城上皆毋得有室，若也可依匿者，盡除去之。"
"1298","mozi","fortification-of-the-city-gate",51,"fortification-of-the-city-gate","城下州道內百步一積薪，毋下三千石以上，善塗之。"
"1299","mozi","fortification-of-the-city-gate",51,"fortification-of-the-city-gate","城上十人一什長，屬一吏士、一帛尉。"
"1300","mozi","fortification-of-the-city-gate",51,"fortification-of-the-city-gate","百步一亭，高垣丈四尺，厚四尺，為閨門兩扇，令各可以自閉。亭一尉，尉必取有重厚忠信可任事者。"
"1301","mozi","fortification-of-the-city-gate",51,"fortification-of-the-city-gate","二舍共一井爨，灰、康、秕、秠馬矢，皆謹收藏之。"
"1302","mozi","fortification-of-the-city-gate",51,"fortification-of-the-city-gate","城上之備：渠譫、藉車、行棧、行樓、到，頡皋、連梃、長斧、長椎、長茲、距、飛衝、縣口、批屈。樓五十步一，堞下為爵穴，三尺而一為薪皋，二圍長四尺半必有潔。"
"1303","mozi","fortification-of-the-city-gate",51,"fortification-of-the-city-gate","瓦石：重二升以上，上。城上沙，五十步一積。灶置鐵鐕焉，與沙同處。"
"1304","mozi","fortification-of-the-city-gate",51,"fortification-of-the-city-gate","木大二圍，長丈二尺以上，善耿亓本，名曰長從，五十步三十。木橋長三丈，毋下五十。復使卒急為壘壁，以蓋瓦復之。"
"1305","mozi","fortification-of-the-city-gate",51,"fortification-of-the-city-gate","用瓦木罌，容十升以上者，五十步而十，盛水，且用之。五十二者十步而二。"
"1306","mozi","fortification-of-the-city-gate",51,"fortification-of-the-city-gate","城下里中家人，各葆亓左右前後，如城上。城小人眾，葆離鄉老弱國中及也大城。"
"1307","mozi","fortification-of-the-city-gate",51,"fortification-of-the-city-gate","寇至，度必攻，主人先削城編，唯勿燒寇在城下，時換吏卒署，而毋換亓養，養毋得上城。寇在城下，收諸盆罋，耕積之城下，百步一積，積五百。"
"1308","mozi","fortification-of-the-city-gate",51,"fortification-of-the-city-gate","城門內不得有室，為周官桓吏，四尺為倪。行棧內閈，二關一堞。"
"1309","mozi","fortification-of-the-city-gate",51,"fortification-of-the-city-gate","除城場外，去池百步，牆垣樹木小大俱壞伐，除去之。寇所從來若昵道、傒近，若城場，皆為扈樓。立竹箭天中。"
"1310","mozi","fortification-of-the-city-gate",51,"fortification-of-the-city-gate","守堂下為大樓，高臨城，堂下周散，道中應客，客待見，時召三老在葆宮中者，與計事得先。行德計謀合，乃入葆。葆入守，無行城，無離舍。諸守者，審知卑城淺池，而錯守焉。晨暮卒歌以為度，用人少易守。"
"1311","mozi","fortification-of-the-city-gate",51,"fortification-of-the-city-gate","守法：五十步丈夫十人、丁女二十人、老小十人，計之五十步四十人。城下樓卒，率一步一人，二十步二十人。城小大以此率之，乃足以守圉。"
"1312","mozi","fortification-of-the-city-gate",51,"fortification-of-the-city-gate","客馮面而蛾傅之，主人則先之知，主人利，客適。客攻以遂，十萬物之眾，攻無過四隊者，上術廣五百步，中術三百步，下術五十步。諸不盡百五步者，主人利而客病。廣五百步之隊，丈夫千人，丁女子二千人，老小千人，凡四千人，而足以應之，此守術之數也。使老小不事者，守於城上不當術者。"
"1313","mozi","fortification-of-the-city-gate",51,"fortification-of-the-city-gate","城持出必為明填，令吏民皆智知之。從一人百人以上，持出不操填章，從人非亓故人，乃亓稹章也，千人之將以上止之，勿令得行。行及吏卒從之，皆斬，具以聞於上。此守城之重禁之，夫姦之所生也，不可不審也。"
"1314","mozi","fortification-of-the-city-gate",51,"fortification-of-the-city-gate","城上為爵穴，下堞三尺，廣亓外，五步一。爵穴大容苴，高者六尺，下者三尺，疏數自適為之。塞外塹，去格七尺，為縣梁。城笮陜不可塹者，勿塹。城上三十步一聾灶，人擅苣長五節。寇在城下，聞鼓音，燔苣，復鼓，內苣爵穴中，照外。"
"1315","mozi","fortification-of-the-city-gate",51,"fortification-of-the-city-gate","諸藉車皆鐵什，藉車之柱長丈七尺，亓貍者四尺；夫長三丈以上，至三丈五尺，馬頰長二尺八寸，試藉車之力而為之困，失四分之三在上。藉車，夫長三尺，四二三在上，馬頰在三分中。馬頰長二尺八寸，夫長二十四尺，以下不用。治困以大車輪。藉車桓長丈二尺半，諸藉車皆鐵什，復車者在之。"
"1316","mozi","fortification-of-the-city-gate",51,"fortification-of-the-city-gate","寇闉池來，為作水甬，深四尺，堅慕貍之。十尺一，覆以瓦而待令。以木大圍長二尺四分而早鑿之，置炭火亓中而合慕之，而以藉車投之。為疾犁投，長二尺五寸，大二圍以上。涿弋，弋長七寸，弋閒六寸，剡亓末。狗走，廣七寸，長尺八寸，蚤長四寸，犬耳施之。」"
"1317","mozi","fortification-of-the-city-gate",51,"fortification-of-the-city-gate","子墨子曰：「守城之法，必數城中之木，十人之所舉為十挈，五人之所舉為五挈，凡輕重以挈為人數。為薪樵挈，壯者有挈，弱者有挈，皆稱亓任。凡挈輕重所為，吏人各得亓任。城中無食則為大殺。去城門五步大塹之，高地三丈下地至，施賊亓中，上為發梁，而機巧之，比傳薪土，使可道行，旁有溝壘，毋可踰越，而出佻且比，適人遂入，引機發梁，適人可禽。適人恐懼而有疑心，因而離。」"
"1318","mozi","fortification-of-the-city-gate",51,"fortification-of-the-city-gate","NA"
"1319","mozi","defense-against-attack-from-an-elevation",52,"defense-against-attack-from-an-elevation","禽子再拜再拜曰：「敢問適人積土為高，以臨吾城，薪土俱上，以為羊黔，蒙櫓俱前，遂屬之城，兵弩俱上，為之柰何？」"
"1320","mozi","defense-against-attack-from-an-elevation",52,"defense-against-attack-from-an-elevation","子墨子曰：「子問羊黔之守邪？羊黔者將之拙者也，足以勞卒，不足以害城。守為臺城，以臨羊黔，左右出巨，各二十尺，行城三十尺，強弩射之，技機藉之，奇器口口之，然則羊黔之攻敗矣。"
"1321","mozi","defense-against-attack-from-an-elevation",52,"defense-against-attack-from-an-elevation","備臨以連弩之車材大方一方一尺，長稱城之薄厚。兩軸三輪，輪居筐中，重下上筐。左右旁二植，左右有衡植，衡植左右皆圜內，內徑四寸。左右縳弩皆於植，以弦鉤弦，至於大弦。弩臂前後與筐齊，筐高八尺，弩軸去下筐三尺五寸。連弩機郭同銅，一石三十鈞。引弦鹿長奴。筐大三圍半，左右有鉤距，方三寸，輪厚尺二寸，鉤距臂博尺四寸，厚七寸，長六尺。橫臂齊筐外，蚤尺五寸，有距，博六寸，厚三寸，長如筐，有儀，有詘勝，可上下。為武重一石以材大圍五寸。矢長十尺，以繩系箭矢端，如如戈射，以磿鹿卷收。矢高弩臂三尺，用弩無數，出人六十枚，用小矢無留。十人主此車。遂具寇，為高樓以射道，城上以荅、羅，矢。"
"1322","mozi","defense-against-attack-from-an-elevation",52,"defense-against-attack-from-an-elevation","NA"
"1323","mozi","defense-against-attack-with-ladders",53,"defense-against-attack-with-ladders","禽滑釐子事子墨子三年，手足胼胝，面目黧黑，役身給使，不敢問欲。子墨子其哀之，乃管酒塊脯，寄于大山昧葇坐之，以樵禽子。禽子再拜而嘆。子墨子曰：「亦何欲乎？」禽子再拜再拜曰：「敢問守道？」"
"1324","mozi","defense-against-attack-with-ladders",53,"defense-against-attack-with-ladders","子墨子曰：「姑亡，姑亡。古有亓術者，內不親民，外不約治，以少閒眾，以弱輕強，身死國亡，為天下笑。子亓慎之，恐為身薑。」"
"1325","mozi","defense-against-attack-with-ladders",53,"defense-against-attack-with-ladders","禽子再拜頓首，願遂問守道。曰：「敢問客眾而勇，煙資吾池，軍卒並進，雲梯既施，攻備已具，武士又多，爭上吾城，為之柰何？」"
"1326","mozi","defense-against-attack-with-ladders",53,"defense-against-attack-with-ladders","子墨子曰： 「問雲梯之守邪？雲梯者重器也，亓動移甚難。守為行城，雜樓相見，以環亓中。以適廣陜為度，環中藉幕，毋廣亓處。行城之法，高城二十尺，上加堞，廣十尺，左右出巨各二十尺，高、廣如行城之法。"
"1327","mozi","defense-against-attack-with-ladders",53,"defense-against-attack-with-ladders","為爵穴煇鼠，施荅亓外，機、衝、錢、城，廣與隊等，雜亓閒以鐫、劍，持衝十人，執劍五人，皆以有力者。令案目者視適，以鼓發之，夾而射之，重而射之，披機藉之，城上繁下矢、石、沙、炭以雨之，薪火、水湯以濟之，審賞行罰，以靜為故，從之以急，毋使生慮。若此，則雲梯之攻敗矣。"
"1328","mozi","defense-against-attack-with-ladders",53,"defense-against-attack-with-ladders","守為行堞，堞高六尺而一等，施劍亓面，以機發之，衝至則去之，不至則施之。雀穴三尺而一，蒺藜投必遂而立，以車推引之。"
"1329","mozi","defense-against-attack-with-ladders",53,"defense-against-attack-with-ladders","裾城外，去城十尺，裾厚十尺。伐裾，小大盡本斷之，以十尺為傳，雜而深埋之，堅築，毋使可拔。二十步一殺，殺有一鬲，鬲厚十尺，殺有兩門，門廣五尺。裾門一，施淺埋，弗築，令易拔。城希裾門而直桀。"
"1330","mozi","defense-against-attack-with-ladders",53,"defense-against-attack-with-ladders","縣火，四尺一鉤樴，五步一灶，灶門有鑪炭。令適人盡入，煇火燒門，縣火次之。出載而立，亓廣終隊。兩載之閒一火，皆立而待鼓而然火，即具發之。適人除火而復攻，縣火復下，適人甚病，故引兵而去。則令我死士左右出穴門擊潰師，令賁士、主將皆聽城鼓之音而出，又聽城鼓之音而入。因素出兵施伏，夜半城上四面鼓噪，適人必或，有此必破軍殺將。以白衣為服，以號相得，若此，則雲梯之攻敗矣。」"
"1331","mozi","defense-against-attack-with-ladders",53,"defense-against-attack-with-ladders","NA"
"1332","mozi","preparation-against-inundation",54,"preparation-against-inundation","城內塹外周道，廣八步，備水謹度四旁高下。城地中偏下，令耳亓內，及下地，地深穿之令漏泉。置則瓦井中，視外水深丈以上，鑿城內水耳。"
"1333","mozi","preparation-against-inundation",54,"preparation-against-inundation","並船以為十臨，臨三十人，人擅弩計四有方，必善以船為轒轀。二十船為一隊，選材士有力者三十人共船，亓二十人人擅有方，劍甲鞮瞀，十人人擅苗。先養材士為異舍，食亓父母妻子以為質，視水可決，以臨轒轀，決外隄，城上為射機疾佐之。"
"1334","mozi","preparation-against-inundation",54,"preparation-against-inundation","NA"
"1335","mozi","preparation-against-a-sally",55,"preparation-against-a-sally","城百步一突門，突門各為窯灶，竇入門四五尺，為亓門上瓦屋，毋令水潦能入門中。吏主塞突門，用車兩輪，以木束之，塗其上，維置突門內，使度門廣狹，令之入門中四五尺。置窯灶，門旁為橐，充灶伏柴艾，寇即入，下輪而塞之。鼓橐而熏之。"
"1336","mozi","preparation-against-a-sally",55,"preparation-against-a-sally","NA"
"1337","mozi","preparation-against-tunnelling",56,"preparation-against-tunnelling","禽子再拜再拜，曰：「敢問古人有善攻者，穴土而入，縛柱施火，以壞吾城，城壞，或中人為之柰何？」子墨子曰：「問穴土之守邪？備穴者城內為高樓，以謹候望適人。適人為變，築垣聚土非常者，若彭有水濁非常者，此穴土也，急塹城內穴亓土直之。穿井城內，五步一井，傅城足，高地，丈五尺，下地，得泉三尺而止。令陶者為罌，容四十斗以上，固幎之以薄皮革，置井中，使聰耳者伏罌而聽之，審知穴之所在，鑿穴迎之。"
"1338","mozi","preparation-against-tunnelling",56,"preparation-against-tunnelling","令陶者為月明，長二尺五寸六圍，中判之，合而施之穴中，偃一，覆一。柱之外善周塗，亓傅柱者勿燒。柱者勿燒柱善塗亓竇際，勿令泄。兩旁皆如此，與穴俱前。下迫地，置康若灰亓中，勿滿。灰康長五竇，左右俱雜相如也。穴內口為灶，令如窯，令容七八員艾，左右竇皆如此，灶用四橐。穴且遇，以頡皋衝之，疾鼓橐熏之，必令明習橐事者勿令離灶口。連版以穴高下、廣陜為度，令穴者與版俱前，鑿亓版令容矛，參分亓疏數，令可以救竇。穴則遇，以版當之，以矛救竇，勿令塞竇，竇則塞，引版而卻，過一竇而塞之，鑿亓竇，通亓煙，煙通，疾鼓橐以熏之。從穴內聽穴之左右，急絕亓前，勿令得行。若集客穴，塞之以柴塗，令無可燒版也。然則穴土之攻敗矣。"
"1339","mozi","preparation-against-tunnelling",56,"preparation-against-tunnelling","寇至吾城，急非常也，謹備穴。穴疑有應寇，急穴穴未得，慎毋追。"
"1340","mozi","preparation-against-tunnelling",56,"preparation-against-tunnelling","凡殺以穴攻者，二十步一置穴，穴高十尺，鑿十尺，鑿如前，步下三尺，十步擁穴，左右橫行，高廣各十尺殺。"
"1341","mozi","preparation-against-tunnelling",56,"preparation-against-tunnelling","俚兩罌，深平城置板亓上，連板以井聽。五步一密。用梓若松為穴戶，戶穴有兩蒺藜，皆長極亓戶，戶為環，壘石外埻，高七尺，加堞亓上。勿為陛與石，以縣陛上下出入。具鑪橐，橐以牛皮，鑪有兩缶，以橋鼓之百十，每亦熏四十什，然炭杜之，滿鑪而蓋之，毋令氣出。適人疾近五百穴穴高若下，不至吾穴，即以伯鑿而求通之。穴中與適人遇，則皆圉而毋逐，且戰北，以須鑪火之然也，即去而入壅穴殺。有鼠竄，為之戶及關籥獨順，得往來行亓中。穴壘之中各一狗，狗吠即有人也。"
"1342","mozi","preparation-against-tunnelling",56,"preparation-against-tunnelling","斬艾與柴長尺，乃置窯灶中，先壘窯壁迎穴為連版。"
"1343","mozi","preparation-against-tunnelling",56,"preparation-against-tunnelling","鑿井傳城足，三丈一，視外之廣陜而為鑿井，慎勿失。城卑穴高從穴難。鑿井城上，為三四井，內新甀井中，伏而聽之。審之知穴之所在，穴而迎之。穴且遇，為頡皋，必以堅材為夫，以利斧施之，命有力者三人用頡皋衝之，灌以不潔十餘石。"
"1344","mozi","preparation-against-tunnelling",56,"preparation-against-tunnelling","趣伏此井中，置艾亓上，七八員，盆蓋井口，毋令煙上泄，旁亓橐口，疾鼓之。"
"1345","mozi","preparation-against-tunnelling",56,"preparation-against-tunnelling","以車輪為轀。一束樵，染麻索塗中以束之。鐵鎖，縣正當寇穴口。鐵鎖長三丈，端環，一端鉤。"
"1346","mozi","preparation-against-tunnelling",56,"preparation-against-tunnelling","鼠穴高七尺，五寸廣，柱閒也尺，二尺一柱，柱下傅舄，二柱共一員十一。兩柱同質，橫員士，柱大二圍半，必固亓員士，無柱與柱交者。"
"1347","mozi","preparation-against-tunnelling",56,"preparation-against-tunnelling","穴二窯，皆為穴月屋，為置吏、舍人，各一人，必置水。塞穴門以車兩走，為轀，塗亓上，以穴高下廣陜為度，令入穴中四五尺，維置之。當穴者客爭伏門，轉而塞之為窯，容三員艾者，令亓突入伏尺。伏傅突一旁，以二橐守之，勿離。穴矛以鐵，長四尺半，大如鐵服說，即刃之二矛。內去竇尺，邪鑿之，上穴當心，亓矛長七尺。穴中為環利率，穴二。"
"1348","mozi","preparation-against-tunnelling",56,"preparation-against-tunnelling","鑿井城下，俟亓身井且通，居版上，而鑿亓一遍，已而移版，鑿一遍。頡皋為兩夫，而旁貍亓植，而數鉤亓兩端。諸作穴者五十人，男女相半。五十人。攻內為傳士之口，受六參，約枲繩以牛亓下，可提而與投，已則穴七人守退，壘之中為大廡一，藏穴具亓中。難穴，取城外池脣木月散之什，斬亓穴，深到泉。難近穴為鐵鈇。金與扶林長四尺，財自足。客即穴，亦穴而應之。"
"1349","mozi","preparation-against-tunnelling",56,"preparation-against-tunnelling","為鐵鉤鉅長四尺者，財自足，穴徹，以鉤客穴者。為短矛、短戟、短弩、虻矢，財自足，穴徹以鬥。以金劍為難，長五尺，為銎、木柄；柄有慮枚，以左客穴。"
"1350","mozi","preparation-against-tunnelling",56,"preparation-against-tunnelling","戒持罌，容三十斗以上，貍穴中，丈一，以聽穴者聲。"
"1351","mozi","preparation-against-tunnelling",56,"preparation-against-tunnelling","為穴，高八尺，廣，善為傅置。具鑪牛皮橐，皮及缶，衛穴二，蓋陳靃及艾，穴徹熏之以。"
"1352","mozi","preparation-against-tunnelling",56,"preparation-against-tunnelling","斧金為斫，柯長三尺，衛穴四。為壘，衛穴四十，屬四。為斤、斧、鋸、鑿、瞿、財自足。為鐵校，衛穴四。"
"1353","mozi","preparation-against-tunnelling",56,"preparation-against-tunnelling","為中櫓，高十丈半，廣四尺。為橫穴八櫓，蓋具稿枲，財自足，以燭穴中。"
"1354","mozi","preparation-against-tunnelling",56,"preparation-against-tunnelling","益持醯，客即熏，以救目，救目分方鼓穴，以盆盛醯置穴中，大盆毋少四斗。即熏，以目臨醯上及以洒目。」"
"1355","mozi","preparation-against-tunnelling",56,"preparation-against-tunnelling","NA"
"1356","mozi","defence-against-ant-rush",57,"defence-against-ant-rush","禽子再拜再拜曰：「敢問適人強弱，遂以傅城，後上先斷，以為法程，斬城為基，掘下為室，前上不止，後射既疾，為之柰何？」"
"1357","mozi","defence-against-ant-rush",57,"defence-against-ant-rush","子墨子曰：「子問蛾傅之守邪？蛾傅者，將之忿者也。守為行臨射之，校機藉之，擢之，太氾迫之，燒荅覆之，沙石雨之，然則蛾傅之攻敗矣。備蛾傅為縣脾，以木板厚二寸，前後三尺，旁廣五尺，高五尺，而折為下磨車，轉徑尺六寸。令一人操二丈四方，刃其兩端，居縣脾中，以鐵璅敷縣二脾上衡，為之機，令有力四人下上之，弗離。施縣脾，大數二十步一，攻隊所在六步一。"
"1358","mozi","defence-against-ant-rush",57,"defence-against-ant-rush","為纍荅廣從丈各二尺，以木為上衡，以麻索大編之，染其索塗中，為鐵璅，鉤其兩端之縣。客則蛾傅城，燒荅以覆之，連梃，抄大皆救之。以車兩走，軸閒廣大以圉，犯之。刺其兩端。以束輪，遍編塗其上。室中以榆若蒸，以棘為旁，命曰火捽，一曰傳湯，以當隊。客則乘隊，燒傳湯，斬維而下之，令勇士隨而擊之，以為勇士前行，城上輒塞壞城。"
"1359","mozi","defence-against-ant-rush",57,"defence-against-ant-rush","城下足為下說鑱杙，長五尺，大圉半以上，皆剡其末，為五行，行閒廣三尺，貍三尺，大耳樹之。為連殳，長五尺，大十尺。梃長二尺，大六寸，索長二尺。椎，柄長六尺，首長尺五寸。斧，柄長六尺，刃必利，皆築其一後。荅廣丈二尺，其長丈六尺，垂前衡四寸，兩端接尺相覆，勿令魚鱗槮，著其後行。中央木繩一，長二丈六尺，荅樓不會者以牒塞，數暴乾，荅為格，令風上下。堞惡疑壞者，先貍木十尺一枚一，節壞，鄧植以押慮盧薄於木，盧薄表八尺，廣七寸，經尺一，數施一擊而下之，為上下釫而斫之。"
"1360","mozi","defence-against-ant-rush",57,"defence-against-ant-rush","經一鈞、禾樓、羅石、縣荅，植內毋植外。"
"1361","mozi","defence-against-ant-rush",57,"defence-against-ant-rush","杜格，貍四尺，高者十丈，木長短相雜，兌其上，而外內厚塗之。"
"1362","mozi","defence-against-ant-rush",57,"defence-against-ant-rush","為前行行棧、縣荅。隅為樓，樓必曲裡。土五步一，毋其二十畾。雀穴十尺一，下堞三尺，廣其外。轉傅城上，樓及散與池革盆。若轉，攻卒擊其後，煖失治。車革火。"
"1363","mozi","defence-against-ant-rush",57,"defence-against-ant-rush","凡殺蛾傅而攻者之法，置薄城外，去城十尺，薄厚十尺。伐操之法，大小盡木斷之，以十尺為斷，離而深貍堅築之，毋使可拔。"
"1364","mozi","defence-against-ant-rush",57,"defence-against-ant-rush","二十步一殺，有鬲，厚十尺。殺有兩門，門廣五步，薄門板梯貍之，勿築，令易拔。城上希薄門而置搗。"
"1365","mozi","defence-against-ant-rush",57,"defence-against-ant-rush","縣火，四尺一椅，五步一灶，灶門有爐炭。傳令敵人盡入，車火燒門，縣火次之，出載而立，其廣終隊，兩載之間一火，皆立而待鼓音而然，即俱發之。敵人辟火而復攻，縣火復下，敵人甚病。"
"1366","mozi","defence-against-ant-rush",57,"defence-against-ant-rush","敵引哭而榆，則令吾死士左右出穴門擊遺師，令賁士、主將皆聽城鼓之音而出，又聽城鼓之音而入。因素出兵將施伏，夜半，而城上四面鼓噪，敵人必或，破軍殺將。以白衣為服，以號相得。"
"1367","mozi","defence-against-ant-rush",57,"defence-against-ant-rush","NA"
"1368","mozi","sacrifice-against-the-coming-of-the-enemy",58,"sacrifice-against-the-coming-of-the-enemy","敵以東方來，迎之東壇，壇高八尺，堂密八。年八十者八人，主祭青旗。青神長八尺者八，弩八，八發而止。將服必青，其牲以雞。敵以南方來，迎之南壇，壇高七尺，堂密七，年七十者七人，主祭赤旗，赤神長七尺者七。弩七，七發而止。將服必赤，其牲以狗。敵以西方來，迎之西壇，壇高九尺，堂密九。年九十者九人，主祭白旗。素神長九尺者九，弩九，九發而止。將服必白，其牲以羊。敵以北方來，迎之北壇，壇高六尺，堂密六。年六十者六人主祭黑旗。黑神長六尺者六，弩六，六發而止。將服必黑，其牲以彘。從外宅諸名大祠，靈巫或禱焉，給禱牲。"
"1369","mozi","sacrifice-against-the-coming-of-the-enemy",58,"sacrifice-against-the-coming-of-the-enemy","凡望氣，有大將氣，有小將氣，有往氣，有來氣，有敗氣，能得明此者可知成敗、吉凶。舉巫、醫、卜有所，長具藥，宮之，善為舍。巫必近公社，必敬神之。巫卜以請守，守獨智巫卜望氣之請而已。其出入為流言，驚駭恐吏民，謹微察之，斷，罪不赦。望氣舍近守官。牧賢大夫及有方技者若工，弟之。舉屠、酤者置廚給事，弟之。"
"1370","mozi","sacrifice-against-the-coming-of-the-enemy",58,"sacrifice-against-the-coming-of-the-enemy","凡守城之法，縣師受事，出葆，循溝防，築薦通塗，脩城。百官共財，百工即事，司馬視城脩卒伍。設守門，二人掌右閹，二人掌左閹，四人掌閉，百甲坐之。城上步一甲、一戟，其贊三人。五步有五長，十步有什長，百步有百長，旁有大率，中有大將，皆有司吏卒長。城上當階，有司守之，移中中處澤急而奏之。士皆有職。城之外，矢之所遝，壞其牆，無以為客菌。三十里之內，薪、蒸、水皆入內。狗、彘、豚、雞食其肉，斂其骸以為醢腹，病者以起。城之內薪蒸廬室，矢之所遝皆為之涂菌。令命昏緯狗纂馬，掔緯。靜夜聞鼓聲而譟，所以閹客之氣也，所以固民之意也，故時譟則民不疾矣。"
"1371","mozi","sacrifice-against-the-coming-of-the-enemy",58,"sacrifice-against-the-coming-of-the-enemy","祝、史乃告於四望、山川、社稷，先於戎，乃退。公素服誓于太廟，曰：「其人為不道，不脩義詳，唯乃是王，曰：予必懷亡爾社稷，滅爾百姓。二三子夙夜自厲，以勤寡人，和心比力兼左右，各死而守。既誓，公乃退食。舍於中太廟之右，祝、史舍于社。百官具御，乃斗鼓于門，右置旂，左置旌于隅練名。射參發，告勝，五兵咸備，乃下，出挨，升望我郊。乃命鼓，俄升，役司馬射自門右，蓬矢射之，茅參發，弓弩繼之，校自門左，先以揮，木石繼之。祝、史、宗人告社，覆之以甑。"
"1372","mozi","sacrifice-against-the-coming-of-the-enemy",58,"sacrifice-against-the-coming-of-the-enemy","NA"
"1373","mozi","flags-and-pennants",59,"flags-and-pennants","守城之法，木為蒼旗，火為赤旗，薪樵為黃旗，石為白旗，水為黑旗，食為菌旗，死士為倉英之旗，竟士為雩旗，多卒為雙兔之旗，五尺童子為童旗，女子為梯末之旗，弩為狗旗，戟為旌旗，劍盾為羽旗，車為龍旗，騎為鳥旗。凡所求索旗名不在書者，皆以其形名為旗。城上舉旗，備具之官致財物，之足而下旗。"
"1374","mozi","flags-and-pennants",59,"flags-and-pennants","凡守城之法：石有積，樵薪有積，菅茅有積，雚葦有積，木有積，炭有積，沙有積，松柏有積，蓬艾有積，麻脂有積，金鐵有積，粟米有積；井灶有處，重質有居，五兵各有旗，節各有辨；法令各有貞；輕重分數各有請：主慎道路者有經。"
"1375","mozi","flags-and-pennants",59,"flags-and-pennants","亭尉各為幟，竿長二丈五，帛長丈五，廣半幅者大。寇傅攻前池外廉，城上當隊鼓三，舉一幟；到水中周，鼓四，舉二幟；到藩，鼓五，舉三幟；到馮垣，鼓六，舉四幟；到女垣，鼓七，舉五幟；到大城，鼓八，舉六幟；乘大城半以上，鼓無休。夜以火，如此數。寇卻解，輒部幟如進數，而無鼓。"
"1376","mozi","flags-and-pennants",59,"flags-and-pennants","城為隆，長五十尺，四面四門將長四十尺，其次三十尺，其次二十五尺，其次二十尺，其次十五尺，高無下四十五尺。"
"1377","mozi","flags-and-pennants",59,"flags-and-pennants","城上吏卒置之背，卒於頭上，城下吏卒置之肩。左軍於左肩，中軍置之胸。各一鼓，中軍一三。每鼓三、十擊之，諸有鼓之吏，謹以次應之，當應鼓而不應，不當應而應鼓，主者斬。"
"1378","mozi","flags-and-pennants",59,"flags-and-pennants","道廣三十步，於城下夾階者，各二，其井置鐵甕。於道之外為屏，三十步而為之圜，高丈。為民圂，垣高十二尺以上。巷術周道者，必為之門，門二人守之，非有信符，勿行，不從令者斬。"
"1379","mozi","flags-and-pennants",59,"flags-and-pennants","城中吏卒民男女，皆辨異衣章微職，令男女可知。諸守牲格者，三出卻適，守以令召賜食前，予大旗，署百戶邑若他人財物，建旗其署，令皆明白知之，曰某子旗。牲格內廣二十五步，外廣十步，表以地形為度。"
"1380","mozi","flags-and-pennants",59,"flags-and-pennants","勒卒，中教解前後左右，卒勞者更休之。"
"1381","mozi","flags-and-pennants",59,"flags-and-pennants","NA"
"1382","mozi","commands-and-orders",60,"commands-and-orders","安國之道，道任地始，地得其任則功成，地不得其任則勞而無功。人亦如此，備不先具者無以安主，吏卒民多心不一者，皆在其將長。諸行賞罰及有治者，必出於王公。數使人行勞賜守邊城關塞、備蠻夷之勞苦者，舉其守率之財用有餘、不足，地形之當守邊者，其器備常多者。邊縣邑視其樹木惡則少用，田不辟、少食，無大屋草蓋，少用桑。多財，民好食。為內堞，內行棧，置器備其上，城上吏、卒、養，皆為舍道內，各當其隔部。養什二人，為符者曰養吏一人，辨護諸門。門者及有守禁者皆無令無事者得稽留止其旁，不從令者戮。敵人且至，千丈之城，必郭迎之，主人利。不盡千丈者勿迎也，視敵之居曲，眾少而應之，此守城之大體也。其不在此中者，皆心術與人事參之。凡守城者以亟傷敵為上，其延日持久以待救之至，明於守者也，不能此，乃能守城。"
"1383","mozi","commands-and-orders",60,"commands-and-orders","守城之法，敵去邑百里以上，城將如今，盡召五官及百長，以富人重室之親，舍之官府，謹令信人守衛之，謹密為故。"
"1384","mozi","commands-and-orders",60,"commands-and-orders","及傅城，守將營無下三百人，四面四門之將，必選擇之有功勞之臣及死事之後重者，從卒各百人。門將并守他門，他門之上必夾為高樓，使善射者居焉。女郭、馮垣一人，一人守之，使重室子。"
"1385","mozi","commands-and-orders",60,"commands-and-orders","五十步一擊。因城中里為八部，部一吏，吏各從四人，以行衝術及里中。里中父老小不舉守之事及會計者，分里以為四部，部一長，以苛往來，不以時行、行而有他異者，以得其姦。吏從卒四人以上有分者，大將必與為信符，大將使人行，守操信符，信不合及號不相應者，伯長以上輒止之，以聞大將。當止不止及從吏卒縱之，皆斬。諸有罪自死罪以上，皆遝父母、妻子、同產。"
"1386","mozi","commands-and-orders",60,"commands-and-orders","諸男女有守於城上者，什、六弩、四兵。丁女子、老少，人一矛。"
"1387","mozi","commands-and-orders",60,"commands-and-orders","卒有驚事，中軍疾擊鼓者三，城上道路、里中巷街，皆無得行，行者斬。女子到大軍，令行者男子行左，女子行右，無並行，皆就其守，不從令者斬。離守者三日而一徇，此所以備姦也。里正與皆守宿里門，吏行其部，至里門，正與開門內吏。與行父老之守及窮巷幽閒無人之處。姦民之所謀為外心，罪車裂。正與父老及吏主部者，不得皆斬，得之，除，又賞之黃金，人二鎰。大將使使人行守，長夜五循行，短夜三循行。四面之吏亦皆自行其守，如大將之行，不從令者斬。"
"1388","mozi","commands-and-orders",60,"commands-and-orders","諸灶必為屏，火突高出屋四尺。慎無敢失火，失火者斬，其端失火以為事者，車裂。伍人不得，斬；得之，除。救火者無敢讙譁，及離守絕巷救火者斬。其正及父老有守此巷中部吏，皆得救之，部吏亟令人謁之大將，大將使信人將左右救之，部吏失不言者斬。諸女子有死罪及坐失火皆無有所失，逮其以火為亂事者如法。"
"1389","mozi","commands-and-orders",60,"commands-and-orders","圍城之重禁：敵人卒而至嚴令吏民無敢讙囂、三最、並行、相視、坐泣流涕、若視、舉手相探、相指、相呼、相麾、相踵、相投、相擊、相靡以身及衣、訟駮言語及非令也而視敵動移者，斬。伍人不得，斬；得之，除。伍人踰城歸敵，伍人不得，斬；與伯歸敵，隊吏斬；與吏歸敵，隊將斬。歸敵者父母、妻子、同產皆車裂。先覺之，除。當術需敵離地，斬。伍人不得，斬；得之，除。"
"1390","mozi","commands-and-orders",60,"commands-and-orders","其疾鬥卻敵於術，敵下終不能復上，疾鬥者隊二人，賜上奉。而勝圍，城周里以上，封城將三十里地為關內侯，輔將如令賜上卿，丞及吏比於丞者，賜爵五大夫，官吏、豪傑與計堅守者，十人及城上吏比五官者，皆賜公乘。男子有守者，爵人二級，女子賜錢五千，男女老小先分守者，人賜錢千，復之三歲，無有所與，不租稅。此所以勸吏民堅守勝圍也。"
"1391","mozi","commands-and-orders",60,"commands-and-orders","卒侍大門中者，曹無過二人。勇敢為前行，伍坐，令各知其左右前後。擅離署，戮。門尉晝三閱之，莫，鼓擊門閉一閱，守時令人參之，上逋者名。鋪食皆於署，不得外食。守必謹微察視謁者、執盾、中涓及婦人侍前者，志意、顏色、使令、言語之請。及上飲食，必令人嘗，皆非請也，擊而請故。守有所不說謁者、執盾、中涓及婦人侍前者，守曰斷之。衝之，若縛之，不如令，及後縛者，皆斷。必時素誡之。諸門下朝夕立若坐，各令以年少長相次，旦夕就位，先佑有功有能，其餘皆以次立。五日官各上喜戲、居處不莊、好侵侮人者一。"
"1392","mozi","commands-and-orders",60,"commands-and-orders","諸人士外使者來，必令有以執將。出而還若行縣，必使信人先戒舍室，乃出迎，門守乃入舍。為人下者常司上之，隨而行，松上不隨下。必須口口隨。"
"1393","mozi","commands-and-orders",60,"commands-and-orders","客卒守主人，及其為守衛，主人亦守客卒。城中戍卒，其邑或以下寇，謹備之，數錄其署，同邑者，弗令共所守。與階門吏為符，符合入，勞；符不合，牧，守言。若城上者，衣服，他不如令者。"
"1394","mozi","commands-and-orders",60,"commands-and-orders","宿鼓在守大門中，莫，令騎若使者操節閉城者，皆以執圭。昏鼓鼓十，諸門亭皆閉之。行者斷，必繫問行故，乃行其罪。晨見掌文，鼓縱行者，諸城門吏各入請籥，開門已，輒復上籥。有符節不用此令。寇至，樓鼓五，有周鼓，雜小鼓乃應之。小鼓五後從軍，斷。命必足畏，賞必足利，令必行，令出輒人隨，省其可行、不行。號，夕有號，失號，斷。為守備鬥而署之曰某程，置署街街衢階若門，令往來者皆視而放。諸吏卒民有謀殺傷其將長者，與謀反同罪，有能捕告，賜黃金二十斤，謹罪。非其分職而擅取之，若非其所當治而擅治為之，斷。諸吏卒民非其部界而擅入他部界，輒收，以屬都司空若候，候以聞守，不收而擅縱之，斷。能捕得謀反、賣城、踰城歸敵者一人，以令為除死罪二人，城旦四人。反城事父母去者，去者之父母妻子。"
"1395","mozi","commands-and-orders",60,"commands-and-orders","悉舉民室材木、瓦若藺石數，署長短小大，當舉不舉，吏有罪。諸卒民居城上者各葆其左右，左右有罪而不智也，其次伍有罪。若能身捕罪人若告之吏，皆構之。若非伍而先知他伍之罪，皆倍其構賞。"
"1396","mozi","commands-and-orders",60,"commands-and-orders","城外令任，城內守任，令、丞、尉亡得入當，滿十人以上，令、丞、尉奪爵各二級；百人以上，令、丞、尉免以卒戍。諸取當者，必取寇虜，乃聽之。"
"1397","mozi","commands-and-orders",60,"commands-and-orders","募民欲財物粟米以貿易凡器者，卒以賈予。邑人知識、昆弟有罪，雖不在縣中而欲為贖，若以粟米、錢金、布帛、他財物免出者，令許之。傳言者十步一人，稽留言及乏傳者，斷。諸可以便事者，亟以疏傳言守。吏卒民欲言事者，亟為傳言請之吏，稽留不言諸者，斷。"
"1398","mozi","commands-and-orders",60,"commands-and-orders","縣各上其縣中豪傑若謀士、居大夫、重厚口數多少。"
"1399","mozi","commands-and-orders",60,"commands-and-orders","官府城下吏卒民家，前後左右相傳保火。火發自燔，燔曼延燔人，斷。諸以眾彊凌弱少及彊姦人婦女，以讙譁者，皆斷。"
"1400","mozi","commands-and-orders",60,"commands-and-orders","諸城門若亭，謹候視往來行者符，符傳疑，若無符，皆詣縣廷言。請問其所使；其有符傳者，善舍官府。其有知識、兄弟欲見之，為召，勿令里巷中。三老、守閭令厲繕夫為答。若他以事者微者，不得入里中。三老不得入家人。傳令里中有以羽，羽在三所差，家人各令其官中，失令，若稽留令者，斷。家有守者治食。吏卒民無符節，而擅入里巷官府，吏、三老、守閭者失苛止，皆斷。"
"1401","mozi","commands-and-orders",60,"commands-and-orders","諸盜守器械、財物及相盜者，直一錢以上，皆斷。吏卒民各自大書於桀，著之其署隔。守案其署，擅入者，斷。城上日壹發席蓐，令相錯發，有匿不言人所挾藏在禁中者，斷。"
"1402","mozi","commands-and-orders",60,"commands-and-orders","吏卒民死者，輒召其人，與次司空葬之，勿令得坐泣。傷甚者令歸治病家善養，予醫給藥，賜酒日二升、肉二斤，令吏數行閭，視病有瘳，輒造事上。詐為自賊傷以辟事者，族之。事已，守使吏身行死傷家，臨戶而悲哀之。"
"1403","mozi","commands-and-orders",60,"commands-and-orders","寇去事已，塞禱。守以令益邑中豪傑力鬥諸有功者，必身行死傷者家以弔哀之，身見死事之後。城圍罷，主亟發使者往勞，舉有功及死傷者數使爵祿，守身尊寵，明白貴之，令其怨結於敵。"
"1404","mozi","commands-and-orders",60,"commands-and-orders","城上卒若吏各保其左右，若欲以城為外謀者，父母、妻子、同產皆斷。左右知不捕告，皆與同罪。城下里中家人皆相葆，若城上之數。有能捕告之者，封之以千家之邑；若非其左右及他伍捕告者，封之二千家之邑。"
"1405","mozi","commands-and-orders",60,"commands-and-orders","城禁：使、卒、民不欲寇微職和旌者，斷。不從令者，斷。非擅出令者，斷。失令者，斷。倚戟縣下城，上下不與眾等者，斷。無應而妄讙呼者，斷。縱失者，斷。譽客內毀者，斷。離署而聚語者，斷。聞城鼓聲而伍後上署者，斷。人自大書版，著之其署隔，守必自謀其先後，非其署而妄入之者，斷。離署左右，共入他署，左右不捕，挾私書，行請謁及為行書者，釋守事而治私家事，卒民相盜家室、嬰兒，皆斷無赦。人舉而藉之。無符節而橫行軍中者，斷。客在城下，因數易其署而無易其養，譽敵：少以為眾，亂以為治，敵攻拙以為巧者，斷。客、主人無得相與言及相藉，客射以書，無得譽，外示內以善，無得應，不從令者，皆斷。禁無得舉矢書，若以書射寇，犯令者父母、妻子皆斷，身梟城上。有能捕告之者，賞之黃金二十斤。非時而行者，唯守及摻太守之節而使者。"
"1406","mozi","commands-and-orders",60,"commands-and-orders","守入臨城，必謹問父老，吏大夫，諸有怨仇讎不相解者，召其人，明白為之解之。守必自異其人而藉之，孤之，有以私怨害城若吏事者，父母、妻子皆斷。其以城為外謀者，三族。有能得若捕告者，以其所守邑，小大封之，守還授其印，尊寵官之，令吏大夫及卒民皆明知之。豪傑之外多交諸侯者，常請之，令上通知之，善屬之，所居之吏上數選具之，令無得擅出入，連質之。術鄉長者、父老、豪傑之親戚父母、妻子，必尊寵之，若貧人食不能自給食者，上食之。及勇士父母親戚妻子皆時賜酒肉，必敬之，舍之必近太守。守樓臨質宮而善周，必密塗樓，令下無見上，上見下，下無知上有人無人。"
"1407","mozi","commands-and-orders",60,"commands-and-orders","守之所親，舉吏貞廉、忠信、無害、可任事者，其飲食酒肉勿禁，錢金、布帛、財物各自守之，慎勿相盜。葆宮之牆必三重，牆之垣，守者皆累瓦釜牆上。門有吏，主者門里，筦閉，必須太守之節。葆衛必取戍卒有重厚者。請擇吏之忠信者，無害可任事者。"
"1408","mozi","commands-and-orders",60,"commands-and-orders","令將衛，自築十尺之垣，周還牆門、閨者，非令衛司馬門。"
"1409","mozi","commands-and-orders",60,"commands-and-orders","望氣者舍必近太守，巫舍必近公社，必敬神之。巫祝史與望氣者必以善言告民，以請上報守，守獨知其請而已。無與望氣妄為不善言驚恐民，斷弗赦。"
"1410","mozi","commands-and-orders",60,"commands-and-orders","度食不足，食民各自占，家五種石升數，為期，其在蓴害，吏與雜訾，期盡匿不占，占不悉，令吏卒覹得，皆斷。有能捕告，賜什三。收粟米、布帛、錢金，出內畜產，皆為平直其賈，與主券人書之。事已，皆各以其賈倍償之。又用其賈貴賤、多少賜爵，欲為吏者許之，其不欲為吏，而欲以受賜賞爵祿，若贖出親戚、所知罪人者，以令許之。其受構賞者令葆宮見，以與其親。欲以復佐上者，皆倍其爵賞。某縣某里某子家食口二人，積粟六百石，某里某子家食口十人，積粟百石。出粟米有期日，過期不出者出王公有之，有能得若告之，賞之什三。慎無令民知吾粟米多少。"
"1411","mozi","commands-and-orders",60,"commands-and-orders","守入城，先以候為始，得輒宮養之，勿令知吾守衛之備。候者為異宮，父母妻子皆同其宮，賜衣食酒肉，信吏善待之。候來若復，就閒，守宮三難，外環隅為之樓，內環為樓，樓入葆宮丈五尺為復道。葆不得有室。三日一發席蓐，略視之，布茅宮中，厚三尺以上。發候，必使鄉邑忠信、善重士，有親戚、妻子，厚奉資之。必重發候，為養其親，若妻子，為異舍，無與員同所，給食之酒肉。遣他候，奉資之如前候，反，相參審信，厚賜之候三發三信，重賜之。不欲受賜而欲為吏者，許之二百石之吏。守珮授之印。其不欲為吏而欲受構賞祿，皆如前。有能入深至主國者，問之審信，賞之倍他候。其不欲受賞，而欲為吏者，許之三百石之吏。扞士受賞賜者，守必身自致之其親之其親之所，見其見守之任。其欲復以佐上者，其構賞、爵祿、罪人倍之。"
"1412","mozi","commands-and-orders",60,"commands-and-orders","出候無過十里，居高便所樹表，表三人守之，比至城者三表，與城上烽燧相望，晝則舉烽，夜則舉火。聞寇所從來，審知寇形必攻，論小城不自守通者，盡葆其老弱粟米畜產。遺卒候者無過五十人，客至堞去之。慎無厭建。候者曹無過三百人，日暮出之，為微職。空隊、要塞之人所往來者，令可以跡者，無下里三人，平明而跡。各立其表，城上應之。候出越陳表，遮坐郭門之外內，立其表，令卒之半居門內，令其少多無可知也。即有驚，見寇越陳去，城上以麾指之，遮坐擊鼓正期，以戰備從麾所指，望見寇，舉一垂；入竟，舉二垂；狎郭，舉三垂；入郭，舉四垂；狎城，舉五垂。夜以火，皆如此。"
"1413","mozi","commands-and-orders",60,"commands-and-orders","去郭百步，牆垣、樹木小大盡伐除之。外空井，盡窒之，無令可得汲也。外空窒盡發之，木盡伐之。諸可以攻城者盡內城中，令其人各有以記之。事以，各以其記取之。事為之券，書其枚數。當遂材木不能盡內，即燒之，無令客得而用之。"
"1414","mozi","commands-and-orders",60,"commands-and-orders","人自大書版，著之其署忠。有司出其所治，則從淫之法，其罪射。矜色謾正，淫囂不靜，當路尼眾，舍事後就，踰時不寧，其罪射。讙囂駴眾，其罪殺。非上不諫，次主凶言，其罪殺。無敢有樂器、獘騏軍中，有則其罪射。非有司之令，無敢有車馳、人趨，有則其罪射。無敢散牛馬軍中，有則其罪射。飲食不時，其罪射。無敢歌哭於軍中，有則其罪射。令各執罰盡殺，有司見有罪而不誅，同罰，若或逃之，亦殺。凡將率鬥其眾失法，殺。凡有司不使去卒、吏民聞誓令，代之服罪。凡戮人於市，死上目行。"
"1415","mozi","commands-and-orders",60,"commands-and-orders","謁者侍令門外，為二曹，夾門坐，鋪食更，無空。門下謁者一長，守數令入中，視其亡者，以督門尉與其官長，及亡者入中報。四人夾令門內坐，二人夾散門外坐。客見，持兵立前，鋪食更，上侍者名。"
"1416","mozi","commands-and-orders",60,"commands-and-orders","守室下高樓，候者望見乘車若騎卒道外來者，及城中非常者，輒言之守。守以須城上候城門及邑吏來告其事者以驗之，樓下人受候者言，以報守。"
"1417","mozi","commands-and-orders",60,"commands-and-orders","中涓二人，夾散門內坐，門常閉，鋪食更，中涓一長者。環守宮之術衢，置屯道，各垣其兩旁，高丈，為埤倪，立初雞足置，夾挾視葆食。而札書得必謹案視參食者，即不法，止詰之。屯道垣外術衢街皆為樓，高臨里中，樓一鼓壟灶。即有物故，鼓，吏至而止。夜以火指鼓所。城下五十步一廁，廁與上同圂。請有罪過而可無斷者，令杼廁利之。"
"1418","mozi","commands-and-orders",60,"commands-and-orders","NA"
"1419","mozi","miscellaneous-measures-in-defence",61,"miscellaneous-measures-in-defence","禽子問曰：「客眾而勇，輕意見威，以駭主人。薪土俱上，以為羊坽，積土為高，以臨吾民，蒙櫓俱前，遂屬之城，兵弩俱上，為之柰何？」"
"1420","mozi","miscellaneous-measures-in-defence",61,"miscellaneous-measures-in-defence","子墨子曰：「子問羊坽之守邪？羊坽者攻之拙者也，足以勞卒，不足以害城。羊坽之攻，遠攻則遠禦，近攻則近禦，害不至城。矢石無休，左右趣射，蘭為柱後，望已固。厲吾銳卒，慎無使顧，守者重下，攻者輕去。養勇高奮，民心百倍，多執數賞，卒乃不怠。"
"1421","mozi","miscellaneous-measures-in-defence",61,"miscellaneous-measures-in-defence","作土不休，不能禁禦，遂屬之城，以禦雲梯之法應之。凡待堙、衝、雲梯、臨之法，必應城以禦之，石不足，則以木槨之。左百步，右百步，繁下矢、石、沙、灰以雨之，薪火、水湯以濟之。選厲銳卒，慎無使顧，審賞行罰，以靜為故，從之以急，無使生慮，養勇高憤，民心百倍，多執數賞，卒乃不怠。衝、臨、梯皆以衝衝之。"
"1422","mozi","miscellaneous-measures-in-defence",61,"miscellaneous-measures-in-defence","渠長丈五尺，其埋者三尺，夫長丈二尺。渠廣丈六尺，其梯丈二尺，荅之垂者四尺。樹渠無傅堞五寸，梯渠十丈一梯，渠荅大數，里二百五十八，渠荅百二十九。"
"1423","mozi","miscellaneous-measures-in-defence",61,"miscellaneous-measures-in-defence","諸外道可要塞以難寇，其甚害者為築三亭，亭三隅，織女之，令能相救。諸鉅阜、山林、溝瀆、丘陵、阡陌、郭門、若閻術，可要塞及為微識，可以跡知往來者少多及所伏藏之處。"
"1424","mozi","miscellaneous-measures-in-defence",61,"miscellaneous-measures-in-defence","葆民，先舉城中官府、民宅、室署，大小調處，葆者或欲從兄弟、知識者許之。外宅粟米、畜產、財物諸可以佐城者，送入城中，事即急，則使積門內。民獻粟米布帛金錢牛馬畜產，皆為置平價，與主券書之。"
"1425","mozi","miscellaneous-measures-in-defence",61,"miscellaneous-measures-in-defence","使人各得其所長，天下事當，均其分職，天下事得，皆其所喜，天下事備，強弱有數，天下事具矣。"
"1426","mozi","miscellaneous-measures-in-defence",61,"miscellaneous-measures-in-defence","築郵亭者圜之，高三丈以上，令倚殺。為臂梯，梯兩臂長三丈，連版三尺，報以繩連之。塹再匝，為縣梁。壟灶，亭一鼓。寇烽、警烽、亂烽，傳火以次應之，至主國止，其事急者引而上下之。烽火已舉，輒五鼓傳，又以火屬之，言寇所從來者少多，毋弇建，去來屬次烽勿罷。望見寇，舉一烽；入境，舉二烽；射要，舉三烽三鼓；郭會，舉四烽四鼓；城會，舉五烽五鼓；夜以火，如此數。守烽者事急。"
"1427","mozi","miscellaneous-measures-in-defence",61,"miscellaneous-measures-in-defence","候無過五十，寇至堞，隨去之，無弇逮。日暮出之，令皆為微識。距阜、山林，皆令可以跡，平明而跡，跡者無下里三人，各立其表，城上應之。候出置田表，斥坐郭內外立旗幟，卒半在內，令多少無可知。即有警，舉外表，見寇，舉次表。城上以麾指之，斥坐鼓整旗，以戰備從麾所指。田者男子以戰備從斥，女子亟走入。即見寇，鼓傳到城止。守表者三人，更立郵表而望，守數令騎若吏行旁視，有以知其所為。其曹一鼓。望見寇，鼓傳到城止。"
"1428","mozi","miscellaneous-measures-in-defence",61,"miscellaneous-measures-in-defence","斗食，終歲三十六石；參食，終歲二十四石；四食，終歲十八石；五食，終歲十四石四斗；六食，終歲十二石。斗食食五升，參食食參升小半，四食食二升半，五食食二升，六食食一升大半，日再食。救死之時，日二升者二十日，日三升者三十日，日四升者四十日，如是，而民免於九十日之約矣。"
"1429","mozi","miscellaneous-measures-in-defence",61,"miscellaneous-measures-in-defence","寇近，亟收諸離鄉金器，若銅鐵及他可以佐守事者。先舉縣官室居、官府不急者，材之大小長短及凡數，即急先發。寇薄，發屋，伐木，雖有請謁，勿聽。入柴，勿積魚鱗簪，當遂，令易取也。材木不能盡入者，燔之，無令寇得用之。積木，各以長短大小惡美形相從，城四面外各積其內，諸木大者皆以為關鼻，乃積聚之。"
"1430","mozi","miscellaneous-measures-in-defence",61,"miscellaneous-measures-in-defence","城守司馬以上，父母、昆弟、妻子，有質在主所，乃可以堅守。署都司空，大城四人，候二人，縣候面一，亭尉、次司空、亭一人。吏侍守所者才足，廉信，父母昆弟妻子又在葆宮中者，乃得為侍吏。諸吏必有質，乃得任事。守大門者二人，夾門而立，令行者趣其外。各四戟，夾門立，而其人坐其下。吏日五閱之，上逋者名。"
"1431","mozi","miscellaneous-measures-in-defence",61,"miscellaneous-measures-in-defence","池外廉有要有害，必為疑人，令往來行夜者射之，誅其疏者。牆外水中，為竹箭，箭尺廣二步，箭下於水五寸，雜長短，前外廉三行，外外向，內亦內向。三十步一弩廬，廬廣十尺，長丈二尺。"
"1432","mozi","miscellaneous-measures-in-defence",61,"miscellaneous-measures-in-defence","隊有急，亟發其近者往佐，其次襲其處。"
"1433","mozi","miscellaneous-measures-in-defence",61,"miscellaneous-measures-in-defence","守節出入，使主節必疏書，署其情，令若其事，而須其還報以檢驗之。節出，使所出門者，輒言節出時操者名。"
"1434","mozi","miscellaneous-measures-in-defence",61,"miscellaneous-measures-in-defence","百步一隊。"
"1435","mozi","miscellaneous-measures-in-defence",61,"miscellaneous-measures-in-defence","閤通守舍，相錯穿室。治復道，為築墉，墉善其上。"
"1436","mozi","miscellaneous-measures-in-defence",61,"miscellaneous-measures-in-defence","取蔬，令民家有三年蓄蔬食，以備湛旱、歲不為。常令邊縣豫種畜芫、芒、烏喙、椒葉，外宅溝井填可，塞不可，置此其中。安則示以危，危示以安。"
"1437","mozi","miscellaneous-measures-in-defence",61,"miscellaneous-measures-in-defence","寇至，諸門戶令皆鑿而幎竅之，各為二類，一鑿而屬繩，繩長四尺，大如指。寇至，先殺牛、羊、彘、雞、狗、鳧、鴈，收其皮革、筋、角、脂、腦、羽皆剝之。使檟桐栗，為鐵錍，後蘭為衡柱。事急，卒不可遠，令掘外宅林。課多少，若治城上為擊，三隅之。重五斤以上諸林木，渥水中，無過一筏。塗茅屋若積薪者，厚五寸以上。吏各舉其部界中財物，可以佐守備者上。"
"1438","mozi","miscellaneous-measures-in-defence",61,"miscellaneous-measures-in-defence","有讒人，有利人，有惡人，有善人，有長人，有謀士，有勇士，有巧士，有使士，有內人者，外人者，有善人者，有善鬥人者，守必察其所以然者，應名乃納之。民相惡，若議吏，吏所解，皆札書藏之，以須告者之至以參驗之。諸小睨五尺，不可卒者，為署吏，令給事官府若舍。"
"1439","mozi","miscellaneous-measures-in-defence",61,"miscellaneous-measures-in-defence","藺石、厲矢，諸材器用，皆謹部，各有積分數。為軺車以梓，載矢以軺車，輪轂，廣十尺，轅長丈，為四輪，廣六尺。為板箱，長與轅等，高四尺，善蓋上治中，令可載矢。」"
"1440","mozi","miscellaneous-measures-in-defence",61,"miscellaneous-measures-in-defence","子墨子曰：「凡不守者有五：城大人少，一不守也；城小人眾，二不守也；人眾食寡，三不守也；市去城遠，四不守也；蓄積在外，富人在墟，五不守也。率萬家而城方三里。」"
"1441","mozi","miscellaneous-measures-in-defence",61,"miscellaneous-measures-in-defence","NA"
"1442","zhuangzi","enjoyment-in-untroubled-ease",1,"逍遙遊","北冥有魚，其名為鯤。鯤之大，不知其幾千里也。化而為鳥，其名為鵬。鵬之背，不知其幾千里也；怒而飛，其翼若垂天之雲。是鳥也，海運則將徙於南冥。南冥者，天池也。齊諧者，志怪者也。諧之言曰：「鵬之徙於南冥也，水擊三千里，摶扶搖而上者九萬里，去以六月息者也。」野馬也，塵埃也，生物之以息相吹也。天之蒼蒼，其正色邪？其遠而無所至極邪？其視下也亦若是，則已矣。且夫水之積也不厚，則負大舟也無力。覆杯水於坳堂之上，則芥為之舟，置杯焉則膠，水淺而舟大也。風之積也不厚，則其負大翼也無力。故九萬里則風斯在下矣，而後乃今培風；背負青天而莫之夭閼者，而後乃今將圖南。蜩與學鳩笑之曰：「我決起而飛，搶榆、枋，時則不至而控於地而已矣，奚以之九萬里而南為？」適莽蒼者三湌而反，腹猶果然；適百里者宿舂糧；適千里者三月聚糧。之二蟲又何知！小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥靈者，以五百歲為春，五百歲為秋；上古有大椿者，以八千歲為春，八千歲為秋。而彭祖乃今以久特聞，眾人匹之，不亦悲乎！"
"1443","zhuangzi","enjoyment-in-untroubled-ease",1,"逍遙遊","湯之問棘也是已。窮髮之北，有冥海者，天池也。有魚焉，其廣數千里，未有知其脩者，其名為鯤。有鳥焉，其名為鵬，背若泰山，翼若垂天之雲，摶扶搖羊角而上者九萬里，絕雲氣，負青天，然後圖南，且適南冥也。斥鴳笑之曰：「彼且奚適也？我騰躍而上，不過數仞而下，翱翔蓬蒿之間，此亦飛之至也。而彼且奚適也？」此小大之辯也。"
"1444","zhuangzi","enjoyment-in-untroubled-ease",1,"逍遙遊","故夫知效一官，行比一鄉，德合一君而徵一國者，其自視也亦若此矣。而宋榮子猶然笑之。且舉世而譽之而不加勸，舉世而非之而不加沮，定乎內外之分，辯乎榮辱之竟，斯已矣。彼其於世，未數數然也。雖然，猶有未樹也。夫列子御風而行，泠然善也，旬有五日而後反。彼於致福者，未數數然也。此雖免乎行，猶有所待者也。若夫乘天地之正，而御六氣之辯，以遊無窮者，彼且惡乎待哉！故曰：至人無己，神人無功，聖人無名。"
"1445","zhuangzi","enjoyment-in-untroubled-ease",1,"逍遙遊","堯讓天下於許由，曰：「日月出矣，而爝火不息，其於光也，不亦難乎！時雨降矣，而猶浸灌，其於澤也，不亦勞乎！夫子立而天下治，而我猶尸之，吾自視缺然，請致天下。」許由曰：「子治天下，天下既已治也。而我猶代子，吾將為名乎？名者，實之賓也，吾將為賓乎？鷦鷯巢於深林，不過一枝；偃鼠飲河，不過滿腹。歸休乎君！予無所用天下為。庖人雖不治庖，尸祝不越樽俎而代之矣。」"
"1446","zhuangzi","enjoyment-in-untroubled-ease",1,"逍遙遊","肩吾問於連叔曰：「吾聞言於接輿，大而無當，往而不反。吾驚怖其言，猶河漢而無極也，大有逕庭，不近人情焉。」連叔曰：「其言謂何哉？」曰：「藐姑射之山，有神人居焉，肌膚若冰雪，淖約若處子，不食五穀，吸風飲露。乘雲氣，御飛龍，而遊乎四海之外。其神凝，使物不疵癘而年穀熟。吾以是狂而不信也。」連叔曰：「然，瞽者無以與乎文章之觀，聾者無以與乎鍾鼓之聲。豈唯形骸有聾盲哉？夫知亦有之。是其言也，猶時女也。之人也，之德也，將旁礡萬物，以為一世蘄乎亂，孰弊弊焉以天下為事！之人也，物莫之傷，大浸稽天而不溺，大旱、金石流、土山焦而不熱。是其塵垢粃糠，將猶陶鑄堯、舜者也，孰肯以物為事！宋人資章甫而適諸越，越人斷髮文身，無所用之。堯治天下之民，平海內之政，往見四子藐姑射之山，汾水之陽，窅然喪其天下焉。」"
"1447","zhuangzi","enjoyment-in-untroubled-ease",1,"逍遙遊","惠子謂莊子曰：「魏王貽我大瓠之種，我樹之成而實五石，以盛水漿，其堅不能自舉也。剖之以為瓢，則瓠落無所容。非不呺然大也，吾為其無用而掊之。」莊子曰：「夫子固拙於用大矣。宋人有善為不龜手之藥者，世世以洴澼絖為事。客聞之，請買其方百金。聚族而謀曰：『我世世為洴澼絖，不過數金；今一朝而鬻技百金，請與之。』客得之，以說吳王。越有難，吳王使之將。冬，與越人水戰，大敗越人，裂地而封之。能不龜手一也，或以封，或不免於洴澼絖，則所用之異也。今子有五石之瓠，何不慮以為大樽而浮乎江湖，而憂其瓠落無所容？則夫子猶有蓬之心也夫！」"
"1448","zhuangzi","enjoyment-in-untroubled-ease",1,"逍遙遊","惠子謂莊子曰：「吾有大樹，人謂之樗。其大本擁腫而不中繩墨，其小枝卷曲而不中規矩，立之塗，匠者不顧。今子之言，大而無用，眾所同去也。」莊子曰：「子獨不見狸狌乎？卑身而伏，以候敖者；東西跳梁，不避高下；中於機辟，死於罔罟。今夫斄牛，其大若垂天之雲。此能為大矣，而不能執鼠。今子有大樹，患其無用，何不樹之於無何有之鄉，廣莫之野，彷徨乎無為其側，逍遙乎寢臥其下？不夭斤斧，物無害者，無所可用，安所困苦哉！」"
"1449","zhuangzi","adjustment-of-controversies",2,"齊物論","南郭子綦隱几而坐，仰天而噓，嗒焉似喪其耦。顏成子游立侍乎前，曰：「何居乎？形固可使如槁木，而心固可使如死灰乎？今之隱几者，非昔之隱几者也。」子綦曰：「偃，不亦善乎而問之也！今者吾喪我，汝知之乎？女聞人籟而未聞地籟，女聞地籟而未聞天籟夫！」子游曰：「敢問其方。」子綦曰：「夫大塊噫氣，其名為風。是唯无作，作則萬竅怒呺。而獨不聞之翏翏乎？山林之畏佳，大木百圍之竅穴，似鼻，似口，似耳，似枅，似圈，似臼，似洼者，似污者；激者，謞者，叱者，吸者，叫者，譹者，宎者，咬者，前者唱于而隨者唱喁。泠風則小和，飄風則大和，厲風濟則眾竅為虛。而獨不見之調調、之刁刁乎？」子游曰：「地籟則眾竅是已，人籟則比竹是已。敢問天籟。」子綦曰：「夫吹萬不同，而使其自已也，咸其自取，怒者其誰邪！」"
"1450","zhuangzi","adjustment-of-controversies",2,"齊物論","大知閑閑，小知閒閒；大言炎炎，小言詹詹。其寐也魂交，其覺也形開，與接為構，日以心鬭。縵者，窖者，密者。小恐惴惴，大恐縵縵。其發若機栝，其司是非之謂也；其留如詛盟，其守勝之謂也；其殺如秋冬，以言其日消也；其溺之所為之，不可使復之也；其厭也如緘，以言其老洫也；近死之心，莫使復陽也。喜怒哀樂，慮嘆變慹，姚佚啟態；樂出虛，蒸成菌。日夜相代乎前，而莫知其所萌。已乎已乎！旦暮得此，其所由以生乎！"
"1451","zhuangzi","adjustment-of-controversies",2,"齊物論","非彼無我，非我無所取。是亦近矣，而不知其所為使。若有真宰，而特不得其眹。可行已信，而不見其形，有情而無形。百骸、九竅、六藏，賅而存焉，吾誰與為親？汝皆說之乎？其有私焉？如是皆有，為臣妾乎，其臣妾不足以相治乎。其遞相為君臣乎，其有真君存焉。如求得其情與不得，無益損乎其真。一受其成形，不亡以待盡。與物相刃相靡，其行盡如馳，而莫之能止，不亦悲乎！終身役役而不見其成功，苶然疲役而不知其所歸，可不哀邪！人謂之不死，奚益？其形化，其心與之然，可不謂大哀乎？人之生也，固若是芒乎！其我獨芒，而人亦有不芒者乎！"
"1452","zhuangzi","adjustment-of-controversies",2,"齊物論","夫隨其成心而師之，誰獨且無師乎？奚必知代而心自取者有之？愚者與有焉。未成乎心而有是非，是今日適越而昔至也。是以無有為有。無有為有，雖有神禹，且不能知，吾獨且柰何哉！夫言非吹也。言者有言，其所言者特未定也。果有言邪？其未嘗有言邪？其以為異於鷇音，亦有辯乎，其無辯乎？道惡乎隱而有真偽？言惡乎隱而有是非？道惡乎往而不存？言惡乎存而不可？道隱於小成，言隱於榮華。故有儒、墨之是非，以是其所非，而非其所是。欲是其所非而非其所是，則莫若以明。"
"1453","zhuangzi","adjustment-of-controversies",2,"齊物論","物無非彼，物無非是。自彼則不見，自知則知之。故曰：彼出於是，是亦因彼。彼是，方生之說也。雖然，方生方死，方死方生；方可方不可，方不可方可；因是因非，因非因是。是以聖人不由，而照之于天，亦因是也。是亦彼也，彼亦是也。彼亦一是非，此亦一是非。果且有彼是乎哉？果且無彼是乎哉？彼是莫得其偶，謂之道樞。樞始得其環中，以應無窮。是亦一無窮，非亦一無窮也。故曰「莫若以明」。"
"1454","zhuangzi","adjustment-of-controversies",2,"齊物論","以指喻指之非指，不若以非指喻指之非指也；以馬喻馬之非馬，不若以非馬喻馬之非馬也。天地，一指也；萬物，一馬也。可乎可，不可乎不可。道行之而成，物謂之而然。惡乎然？然於然。惡乎不然？不然於不然。物固有所然，物固有所可。無物不然，無物不可。故為是舉莛與楹，厲與西施，恢恑憰怪，道通為一。其分也，成也；其成也，毀也。凡物無成與毀，復通為一。唯達者知通為一，為是不用而寓諸庸。庸也者，用也；用也者，通也；通也者，得也。適得而幾矣。因是已。已而不知其然，謂之道。勞神明為一，而不知其同也，謂之朝三。何謂朝三？曰狙公賦芧，曰：「朝三而莫四。」眾狙皆怒。曰：「然則朝四而莫三。」眾狙皆悅。名實未虧，而喜怒為用，亦因是也。是以聖人和之以是非，而休乎天鈞，是之謂兩行。"
"1455","zhuangzi","adjustment-of-controversies",2,"齊物論","古之人，其知有所至矣。惡乎至？有以為未始有物者，至矣盡矣，不可以加矣。其次以為有物矣，而未始有封也。其次以為有封焉，而未始有是非也。是非之彰也，道之所以虧也。道之所以虧，愛之所以成。果且有成與虧乎哉？果且無成與虧乎哉？有成與虧，故昭氏之鼓琴也；無成與虧，故昭氏之不鼓琴也。昭文之鼓琴也，師曠之枝策也，惠子之據梧也，三子之知幾乎！皆其盛者也，故載之末年。唯其好之也，以異於彼，其好之也，欲以明之彼。非所明而明之，故以堅白之昧終。而其子又以文之綸終，終身無成。若是而可謂成乎，雖我亦成也。若是而不可謂成乎，物與我無成也。是故滑疑之耀，聖人之所圖也。為是不用而寓諸庸，此之謂以明。"
"1456","zhuangzi","adjustment-of-controversies",2,"齊物論","今且有言於此，不知其與是類乎？其與是不類乎？類與不類，相與為類，則與彼無以異矣。雖然，請嘗言之。有始也者，有未始有始也者，有未始有夫未始有始也者。有有也者，有無也者，有未始有無也者，有未始有夫未始有無也者。俄而有無矣，而未知有無之果孰有孰無也。今我則已有謂矣，而未知吾所謂之其果有謂乎，其果無謂乎？"
"1457","zhuangzi","adjustment-of-controversies",2,"齊物論","天下莫大於秋豪之末，而大山為小；莫壽乎殤子，而彭祖為夭。天地與我並生，而萬物與我為一。既已為一矣，且得有言乎？既已謂之一矣，且得無言乎？一與言為二，二與一為三。自此以往，巧歷不能得，而況其凡乎！故自無適有，以至於三，而況自有適有乎！無適焉，因是已。"
"1458","zhuangzi","adjustment-of-controversies",2,"齊物論","夫道未始有封，言未始有常，為是而有畛也。請言其畛：有左，有右，有倫，有義，有分，有辯，有競，有爭，此之謂八德。六合之外，聖人存而不論；六合之內，聖人論而不議。春秋經世，先王之志，聖人議而不辯。故分也者，有不分也；辯也者，有不辯也。曰：何也？聖人懷之，眾人辯之以相示也。故曰：辯也者，有不見也。夫大道不稱，大辯不言，大仁不仁，大廉不嗛，大勇不忮。道昭而不道，言辯而不及，仁常而不成，廉清而不信，勇忮而不成。五者园而幾向方矣。故知止其所不知，至矣。孰知不言之辯，不道之道？若有能知，此之謂天府。注焉而不滿，酌焉而不竭，而不知其所由來，此之謂葆光。故昔者堯問於舜曰：「我欲伐宗、膾、胥敖，南面而不釋然。其故何也？」舜曰：「夫三子者，猶存乎蓬艾之間。若不釋然，何哉？昔者十日並出，萬物皆照，而況德之進乎日者乎！」"
"1459","zhuangzi","adjustment-of-controversies",2,"齊物論","齧缺問乎王倪曰：「子知物之所同是乎？」曰：「吾惡乎知之！」「子知子之所不知邪？」曰：「吾惡乎知之！」「然則物無知邪？」曰：「吾惡乎知之！雖然，嘗試言之。庸詎知吾所謂知之非不知邪？庸詎知吾所謂不知之非知邪？且吾嘗試問乎女：民溼寢則腰疾偏死，鰌然乎哉？木處則惴慄恂懼，猨猴然乎哉？三者孰知正處？民食芻豢，麋鹿食薦，蝍且甘帶，鴟鴉耆鼠，四者孰知正味？猨，猵狙以為雌，麋與鹿交，鰌與魚游。毛嬙、麗姬，人之所美也，魚見之深入，鳥見之高飛，麋鹿見之決驟。四者孰知天下之正色哉？自我觀之，仁義之端，是非之塗，樊然殽亂，吾惡能知其辯！」齧缺曰：「子不知利害，則至人固不知利害乎？」王倪曰：「至人神矣：大澤焚而不能熱，河、漢沍而不能寒，疾雷破山、風振海而不能驚。若然者，乘雲氣，騎日月，而遊乎四海之外。死生无變於己，而況利害之端乎！」"
"1460","zhuangzi","adjustment-of-controversies",2,"齊物論","瞿鵲子問乎長梧子曰：「吾聞諸夫子，聖人不從事於務，不就利，不違害，不喜求，不緣道，无謂有謂，有謂无謂，而遊乎塵垢之外。夫子以為孟浪之言，而我以為妙道之行也。吾子以為奚若？」長梧子曰：「是黃帝之所聽熒也，而丘也何足以知之！且女亦大早計，見卵而求時夜，見彈而求鴞炙。予嘗為女妄言之，女以妄聽之，奚？旁日月，挾宇宙，為其脗合，置其滑涽，以隸相尊。眾人役役，聖人愚芚，參萬歲而一成純。萬物盡然，而以是相蘊。予惡乎知說生之非惑邪！予惡乎知惡死之非弱喪而不知歸者邪！麗之姬，艾封人之子也。晉國之始得之也，涕泣沾襟；及其至於王所，與王同筐床，食芻豢，而後悔其泣也。予惡乎知夫死者不悔其始之蘄生乎！夢飲酒者，旦而哭泣；夢哭泣者，旦而田獵。方其夢也，不知其夢也。夢之中又占其夢焉，覺而後知其夢也。且有大覺而後知此其大夢也，而愚者自以為覺，竊竊然知之。君乎，牧乎，固哉！丘也，與女皆夢也；予謂女夢，亦夢也。是其言也，其名為弔詭。萬世之後，而一遇大聖知其解者，是旦暮遇之也。既使我與若辯矣，若勝我，我不若勝，若果是也？我果非也邪？我勝若，若不吾勝，我果是也？而果非也邪？其或是也，其或非也邪？其俱是也，其俱非也邪？我與若不能相知也，則人固受其黮闇。吾誰使正之？使同乎若者正之，既與若同矣，惡能正之！使同乎我者正之，既同乎我矣，惡能正之！使異乎我與若者正之，既異乎我與若矣，惡能正之！使同乎我與若者正之，既同乎我與若矣，惡能正之！然則我與若與人俱不能相知也，而待彼也邪？何謂和之以天倪？曰：是不是，然不然。是若果是也，則是之異乎不是也亦無辯；然若果然也，則然之異乎不然也亦無辯。化聲之相待，若其不相待。和之以天倪，因之以曼衍，所以窮年也。忘年忘義，振於無竟，故寓諸無竟。」"
"1461","zhuangzi","adjustment-of-controversies",2,"齊物論","罔兩問景曰：「曩子行，今子止，曩子坐，今子起，何其無特操與？」景曰：「吾有待而然者邪！吾所待又有待而然者邪！吾待蛇蚹、蜩翼邪！惡識所以然？惡識所以不然？」"
"1462","zhuangzi","adjustment-of-controversies",2,"齊物論","昔者莊周夢為胡蝶，栩栩然胡蝶也，自喻適志與！不知周也。俄然覺，則蘧蘧然周也。不知周之夢為胡蝶與，胡蝶之夢為周與？周與胡蝶，則必有分矣。此之謂物化。"
"1463","zhuangzi","nourishing-the-lord-of-life",3,"養生主","吾生也有涯，而知也无涯。以有涯隨无涯，殆已；已而為知者，殆而已矣。為善无近名，為惡无近刑。緣督以為經，可以保身，可以全生，可以養親，可以盡年。"
"1464","zhuangzi","nourishing-the-lord-of-life",3,"養生主","庖丁為文惠君解牛，手之所觸，肩之所倚，足之所履，膝之所踦，砉然嚮然，奏刀騞然，莫不中音。合於《桑林》之舞，乃中《經首》之會。文惠君曰：「譆！善哉！技蓋至此乎？」庖丁釋刀對曰：「臣之所好者道也，進乎技矣。始臣之解牛之時，所見无非牛者。三年之後，未嘗見全牛也。方今之時，臣以神遇，而不以目視，官知止而神欲行。依乎天理，批大郤，導大窾，因其固然。技經肯綮之未嘗，而況大軱乎！良庖歲更刀，割也；族庖月更刀，折也。今臣之刀十九年矣，所解數千牛矣，而刀刃若新發於硎。彼節者有間，而刀刃者无厚，以无厚入有間，恢恢乎其於遊刃必有餘地矣，是以十九年而刀刃若新發於硎。雖然，每至於族，吾見其難為，怵然為戒，視為止，行為遲。動刀甚微，謋然已解，如土委地。提刀而立，為之四顧，為之躊躇滿志，善刀而藏之。」文惠君曰：「善哉！吾聞庖丁之言，得養生焉。」"
"1465","zhuangzi","nourishing-the-lord-of-life",3,"養生主","公文軒見右師而驚曰：「是何人也？惡乎介也？天與，其人與？」曰：「天也，非人也。天之生是使獨也，人之貌有與也。以是知其天也，非人也。」"
"1466","zhuangzi","nourishing-the-lord-of-life",3,"養生主","澤雉十步一啄，百步一飲，不蘄畜乎樊中。神雖王，不善也。"
"1467","zhuangzi","nourishing-the-lord-of-life",3,"養生主","老聃死，秦失弔之，三號而出。弟子曰：「非夫子之友邪？」曰：「然。」「然則弔焉若此，可乎？」曰：「然。始也，吾以為其人也，而今非也。向吾入而弔焉，有老者哭之，如哭其子；少者哭之，如哭其母。彼其所以會之，必有不蘄言而言，不蘄哭而哭者。是遁天倍情，忘其所受，古者謂之遁天之刑。適來，夫子時也；適去，夫子順也。安時而處順，哀樂不能入也，古者謂是帝之縣解。」"
"1468","zhuangzi","nourishing-the-lord-of-life",3,"養生主","指窮於為薪，火傳也，不知其盡也。"
"1469","zhuangzi","man-in-the-world-associated-with",4,"人間世","顏回見仲尼請行。曰：「奚之？」曰：「將之衛。」曰：「奚為焉？」曰：「回聞衛君，其年壯，其行獨，輕用其國，而不見其過，輕用民死，死者以國量乎澤，若蕉，民其无如矣。回嘗聞之夫子曰：『治國去之，亂國就之，醫門多疾。』願以所聞思其則，庶幾其國有瘳乎！」仲尼曰：「譆！若殆往而刑耳！夫道不欲雜，雜則多，多則擾，擾則憂，憂而不救。古之至人，先存諸己，而後存諸人。所存於己者未定，何暇至於暴人之所行！且若亦知夫德之所蕩，而知之所為出乎哉？德蕩乎名，知出乎爭。名也者，相軋也；知也者，爭之器也。二者凶器，非所以盡行也。且德厚信矼，未達人氣；名聞不爭，未達人心。而彊以仁義繩墨之言術暴人之前者，是以人惡有其美也，命之曰菑人。菑人者，人必反菑之，若殆為人菑夫！且苟為悅賢而惡不肖，惡用而求有以異？若唯无詔，王公必將乘人而鬭其捷。而目將熒之，而色將平之，口將營之，容將形之，心且成之。是以火救火，以水救水，名之曰益多，順始无窮。若殆以不信厚言，必死於暴人之前矣。且昔者桀殺關龍逢，紂殺王子比干，是皆脩其身以下傴拊人之民，以下拂其上者也，故其君因其脩以擠之。是好名者也。昔者堯攻叢枝、胥敖，禹攻有扈，國為虛厲，身為刑戮，其用兵不止，其求實无已。是皆求名、實者也，而獨不聞之乎？名、實者，聖人之所不能勝也，而況若乎！雖然，若必有以也，嘗以語我來！」顏回曰：「端而虛，勉而一，則可乎？」曰：「惡！惡可？夫以陽為充孔揚，采色不定，常人之所不違，因案人之所感，以求容與其心。名之曰日漸之德不成，而況大德乎！將執而不化，外合而內不訾，其庸詎可乎！」「然則我內直而外曲，成而上比。內直者，與天為徒。與天為徒者，知天子之與己皆天之所子，而獨以己言蘄乎而人善之，蘄乎而人不善之邪？若然者，人謂之童子，是之謂與天為徒。外曲者，與人之為徒也。擎、跽、曲拳，人臣之禮也，人皆為之，吾敢不為邪！為人之所為者，人亦无疵焉，是之謂與人為徒。成而上比者，與古為徒。其言雖教，讁之實也。古之有也，非吾有也。若然者，雖直不為病，是之謂與古為徒。若是，則可乎？」仲尼曰：「惡！惡可？大多政，法而不諜，雖固，亦无罪。雖然，止是耳矣，夫胡可以及化！猶師心者也。」"
"1470","zhuangzi","man-in-the-world-associated-with",4,"人間世","顏回曰：「吾无以進矣，敢問其方。」仲尼曰：「齋，吾將語若！有而為之，其易邪？易之者，皞天不宜。」顏回曰：「回之家貧，唯不飲酒、不茹葷者數月矣。若此，則可以為齋乎？」曰：「是祭祀之齋，非心齋也。」回曰：「敢問心齋。」仲尼曰：「若一志，无聽之以耳而聽之以心，无聽之以心而聽之以氣。聽止於耳，心止於符。氣也者，虛而待物者也。唯道集虛。虛者，心齋也。」顏回曰：「回之未始得使，實自回也；得使之也，未始有回也。可謂虛乎？」夫子曰：「盡矣。吾語若！若能入遊其樊而无感其名，入則鳴，不入則止。无門无毒，一宅而寓於不得已，則幾矣。絕迹易，无行地難。為人使，易以偽；為天使，難以偽。聞以有翼飛者矣，未聞以无翼飛者也；聞以有知知者矣，未聞以无知知者也。瞻彼闋者，虛室生白，吉祥止止。夫且不止，是之謂坐馳。夫徇耳目內通而外於心知，鬼神將來舍，而況人乎！是萬物之化也，禹、舜之所紐也，伏戲、几蘧之所行終，而況散焉者乎！」"
"1471","zhuangzi","man-in-the-world-associated-with",4,"人間世","葉公子高將使於齊，問於仲尼曰：「王使諸梁也甚重，齊之待使者，蓋將甚敬而不急。匹夫猶未可動，而況諸侯乎！吾甚慄之。子常語諸梁也，曰：『凡事若小若大，寡不道以懽成。事若不成，則必有人道之患；事若成，則必有陰陽之患。若成若不成而後無患者，唯有德者能之。』吾食也，執粗而不臧，爨無欲清之人。今吾朝受命而夕飲冰，我其內熱與！吾未至乎事之情，而既有陰陽之患矣；事若不成，必有人道之患。是兩也，為人臣者不足以任之，子其有以語我來！」仲尼曰：「天下有大戒二：其一，命也；其一，義也。子之愛親，命也，不可解於心；臣之事君，義也，無適而非君也，無所逃於天地之間。是之謂大戒。是以夫事其親者，不擇地而安之，孝之至也；夫事其君者，不擇事而安之，忠之盛也；自事其心者，哀樂不易施乎前，知其不可奈何而安之若命，德之至也。為人臣子者，固有所不得已，行事之情而忘其身，何暇至於悅生而惡死！夫子其行可矣！丘請復以所聞：凡交，近則必相靡以信，遠則必忠之以言，言必或傳之。夫傳兩喜兩怒之言，天下之難者也。夫兩喜必多溢美之言，兩怒必多溢惡之言。凡溢之類妄，妄則其信之也莫，莫則傳言者殃。故法言曰：『傳其常情，無傳其溢言，則幾乎全。』且以巧鬥力者，始乎陽，常卒乎陰，大至則多奇巧；以禮飲酒者，始乎治，常卒乎亂，大至則多奇樂。凡事亦然。始乎諒，常卒乎鄙；其作始也簡，其將畢也必巨。夫言者，風波也；行者，實喪也。風波易以動，實喪易以危。故忿設無由，巧言偏辭。獸死不擇音，氣息茀然，於是並生心厲。剋核大至，則必有不肖之心應之，而不知其然也。苟為不知其然也，孰知其所終！故法言曰：『無遷令，無勸成。』過度，益也。遷令、勸成殆事，美成在久，惡成不及改，可不慎與！且夫乘物以遊心，託不得已以養中，至矣。何作為報也！莫若為致命。此其難者。」"
"1472","zhuangzi","man-in-the-world-associated-with",4,"人間世","顏闔將傅衛靈公大子，而問於蘧伯玉曰：「有人於此，其德天殺。與之為無方，則危吾國；與之為有方，則危吾身。其知適足以知人之過，而不知其所以過。若然者，吾奈之何？」蘧伯玉曰：「善哉問乎！戒之慎之，正汝身也哉！形莫若就，心莫若和。雖然，之二者有患。就不欲入，和不欲出。形就而入，且為顛為滅，為崩為蹶。心和而出，且為聲為名，為妖為孽。彼且為嬰兒，亦與之為嬰兒；彼且為無町畦，亦與之為無町畦；彼且為無崖，亦與之為無崖。達之，入於無疵。汝不知夫螳蜋乎？怒其臂以當車轍，不知其不勝任也，是其才之美者也。戒之慎之！積伐而美者以犯之，幾矣。汝不知夫養虎者乎？不敢以生物與之，為其殺之之怒也；不敢以全物與之，為其決之之怒也。時其飢飽，達其怒心。虎之與人異類而媚養己者，順也；故其殺者，逆也。夫愛馬者，以筐盛矢，以蜄盛溺。適有蚉虻僕緣，而拊之不時，則缺銜、毀首、碎胸。意有所至，而愛有所亡，可不慎邪！」"
"1473","zhuangzi","man-in-the-world-associated-with",4,"人間世","匠石之齊，至乎曲轅，見櫟社樹。其大蔽數千牛，絜之百圍，其高臨山十仞而後有枝，其可以為舟者旁十數。觀者如市，匠伯不顧，遂行不輟。弟子厭觀之，走及匠石，曰：「自吾執斧斤以隨夫子，未嘗見材如此其美也。先生不肯視，行不輟，何邪？」曰：「已矣，勿言之矣！散木也，以為舟則沈，以為棺槨則速腐，以為器則速毀，以為門戶則液樠，以為柱則蠹。是不材之木也，無所可用，故能若是之壽。」匠石歸，櫟社見夢曰：「女將惡乎比予哉？若將比予於文木邪？夫柤、梨、橘、柚、果、蓏之屬，實熟則剝，剝則辱，大枝折，小枝泄。此以其能苦其生者也，故不終其天年而中道夭，自掊擊於世俗者也。物莫不若是。且予求無所可用久矣，幾死，乃今得之，為予大用。使予也而有用，且得有此大也邪？且也，若與予也皆物也，奈何哉其相物也？而幾死之散人，又惡知散木！」匠石覺而診其夢。弟子曰：「趣取無用，則為社何邪？」曰：「密！若無言！彼亦直寄焉，以為不知己者詬厲也。不為社者，且幾有翦乎！且也，彼其所保，與眾異，以義譽之，不亦遠乎！」"
"1474","zhuangzi","man-in-the-world-associated-with",4,"人間世","南伯子綦遊乎商之丘，見大木焉有異，結駟千乘，隱將芘其所藾。子綦曰：「此何木也哉？此必有異材夫！」仰而視其細枝，則拳曲而不可以為棟梁；俯而見其大根，則軸解而不可為棺槨；咶其葉，則口爛而為傷；嗅之，則使人狂酲三日而不已。子綦曰：「此果不材之木也，以至於此其大也。嗟乎！神人以此不材！」宋有荊氏者，宜楸、柏、桑。其拱把而上者，求狙猴之杙者斬之；三圍四圍，求高名之麗者斬之；七圍八圍，貴人富商之家求樿傍者斬之。故未終其天年，而中道已夭於斧斤，此材之患也。故解之以牛之白顙者，與豚之亢鼻者，與人有痔病者，不可以適河。此皆巫祝以知之矣，所以為不祥也，此乃神人之所以為大祥也。"
"1475","zhuangzi","man-in-the-world-associated-with",4,"人間世","支離疏者，頤隱於臍，肩高於頂，會撮指天，五管在上，兩髀為脅。挫鍼治繲，足以餬口；鼓筴播精，足以食十人。上徵武士，則支離攘臂而遊於其間；上有大役，則支離以有常疾不受功；上與病者粟，則受三鐘與十束薪。夫支離其形者，猶足以養其身，終其天年，又況支離其德者乎！」"
"1476","zhuangzi","man-in-the-world-associated-with",4,"人間世","孔子適楚，楚狂接輿遊其門曰：「鳳兮鳳兮，何如德之衰也！來世不可待，往世不可追也。天下有道，聖人成焉；天下無道，聖人生焉。方今之時，僅免刑焉。福輕乎羽，莫之知載；禍重乎地，莫之知避。已乎已乎，臨人以德！殆乎殆乎，畫地而趨！迷陽迷陽，無傷吾行！吾行卻曲，無傷吾足！」"
"1477","zhuangzi","man-in-the-world-associated-with",4,"人間世","山木自寇也，膏火自煎也。桂可食，故伐之；漆可用，故割之。人皆知有用之用，而莫知無用之用也。"
"1478","zhuangzi","seal-of-virtue-complete",5,"德充符","魯有兀者王駘，從之遊者，與仲尼相若。常季問於仲尼曰：「王駘，兀者也，從之遊者，與夫子中分魯。立不教，坐不議，虛而往，實而歸。固有不言之教，無形而心成者邪？是何人也？」仲尼曰：「夫子，聖人也。丘也，直後而未往耳。丘將以為師，而況不如丘者乎！奚假魯國！丘將引天下而與從之。」常季曰：「彼兀者也，而王先生，其與庸亦遠矣。若然者，其用心也，獨若之何？」仲尼曰：「死生亦大矣，而不得與之變，雖天地覆墜，亦將不與之遺。審乎無假，而不與物遷，命物之化，而守其宗也。」常季曰：「何謂也？」仲尼曰：「自其異者視之，肝膽楚越也；自其同者視之，萬物皆一也。夫若然者，且不知耳目之所宜，而游心於德之和，物視其所一，而不見其所喪，視喪其足，猶遺土也。」常季曰：「彼為己，以其知得其心，以其心得其常心，物何為最之哉？」仲尼曰：「人莫鑑於流水，而鑑於止水，唯止能止眾止。受命於地，唯松柏獨也在，冬夏青青；受命於天，唯舜獨也正，幸能正生，以正眾生。夫保始之徵，不懼之實。勇士一人，雄入於九軍。將求名而能自要者，而猶若此，而況官天地，府萬物，直寓六骸，象耳目，一知之所知，而心未嘗死者乎！彼且擇日而登假，人則從是也。彼且何肯以物為事乎！」"
"1479","zhuangzi","seal-of-virtue-complete",5,"德充符","申徒嘉，兀者也，而與鄭子產同師於伯昏無人。子產謂申徒嘉曰：「我先出，則子止；子先出，則我止。」其明日，又與合堂同席而坐。子產謂申徒嘉曰：「我先出，則子止；子先出，則我止。今我將出，子可以止乎，其未邪？且子見執政而不違，子齊執政乎？」申徒嘉曰：「先生之門，固有執政焉如此哉？子而說子之執政而後人者也！聞之曰：『鑑明則塵垢不止，止則不明也。久與賢人處，則無過。』今子之所取大者，先生也，而猶出言若是，不亦過乎！」子產曰：「子既若是矣，猶與堯爭善，計子之德不足以自反邪？」申徒嘉曰：「自狀其過以不當亡者眾，不狀其過以不當存者寡。知不可奈何而安之若命，惟有德者能之。遊於羿之彀中，中央者，中地也，然而不中者，命也。人以其全足笑吾不全足者多矣。我怫然而怒，而適先生之所，則廢然而反。不知先生之洗我以善邪！吾與夫子遊十九年矣，而未嘗知吾兀者也。今子與我遊於形骸之內，而子索我於形骸之外，不亦過乎！」子產蹴然改容更貌曰：「子無乃稱！」"
"1480","zhuangzi","seal-of-virtue-complete",5,"德充符","魯有兀者叔山無趾，踵見仲尼。仲尼曰：「子不謹，前既犯患若是矣。雖今來，何及矣？」無趾曰：「吾唯不知務而輕用吾身，吾是以亡足。今吾來也，猶有尊足者存，吾是以務全之也。夫天無不覆，地無不載，吾以夫子為天地，安知夫子之猶若是也！」孔子曰：「丘則陋矣。夫子胡不入乎？請講以所聞！」無趾出。孔子曰：「弟子勉之！夫無趾，兀者也，猶務學以復補前行之惡，而況全德之人乎！」無趾語老聃曰：「孔丘之於至人，其未邪！彼何賓賓以學子為？彼且蘄以諔詭幻怪之名聞，不知至人之以是為己桎梏邪？」老聃曰：「胡不直使彼以死生為一條，以可不可為一貫者，解其桎梏，其可乎？」無趾曰：「天刑之，安可解？」"
"1481","zhuangzi","seal-of-virtue-complete",5,"德充符","魯哀公問於仲尼曰：「衛有惡人焉，曰哀駘它。丈夫與之處者，思而不能去也。婦人見之，請於父母曰『與為人妻，寧為夫子妾』者，十數而未止也。未嘗有聞其唱者也，常和而已矣。無君人之位以濟乎人之死，無聚祿以望人之腹。又以惡駭天下，和而不唱，知不出乎四域，且而雌雄合乎前。是必有異乎人者也。寡人召而觀之，果以惡駭天下。與寡人處，不至以月數，而寡人有意乎其為人也；不至乎期年，而寡人信之。國無宰，寡人傳國焉。悶然而後應，氾而若辭。寡人醜乎，卒授之國。無幾何也，去寡人而行，寡人卹焉若有亡也，若無與樂是國也。是何人者也？」仲尼曰：「丘也，嘗使於楚矣，適見㹠子食於其死母者，少焉眴若，皆棄之而走。不見己焉爾，不得類焉爾。所愛其母者，非愛其形也，愛使其形者也。戰而死者，其人之葬也，不以翣資，刖者之屨，無為愛之，皆無其本矣。為天子之諸御，不爪翦，不穿耳；娶妻者止於外，不得復使。形全猶足以為爾，而況全德之人乎！今哀駘它未言而信，無功而親，使人授己國，唯恐其不受也，是必才全而德不形者也。」哀公曰：「何謂才全？」仲尼曰：「死生存亡，窮達貧富，賢與不肖，毀譽、饑渴、寒暑，是事之變，命之行也；日夜相代乎前，而知不能規乎其始者也。故不足以滑和，不可入於靈府。使之和豫通而不失於兌，使日夜無郤而與物為春，是接而生時於心者也。是之謂才全。」「何謂德不形？」曰：「平者，水停之盛也。其可以為法也，內保之而外不蕩也。德者，成和之修也。德不形者，物不能離也。」哀公異日以告閔子曰：「始也，吾以南面而君天下，執民之紀，而憂其死，吾自以為至通矣。今吾聞至人之言，恐吾無其實，輕用吾身而亡其國。吾與孔丘，非君臣也，德友而已矣。」"
"1482","zhuangzi","seal-of-virtue-complete",5,"德充符","闉跂支離無脤說衛靈公，靈公說之，而視全人，其脰肩肩。甕盎大癭說齊桓公，桓公說之，而視全人，其脰肩肩。故德有所長，而形有所忘，人不忘其所忘，而忘其所不忘，此謂誠忘。故聖人有所遊，而知為孽，約為膠，德為接，工為商。聖人不謀，惡用知？不斲，惡用膠？無喪，惡用德？不貨，惡用商？四者，天鬻也。天鬻者，天食也。既受食於天，又惡用人？有人之形，無人之情。有人之形，故群於人；無人之情，故是非不得於身。眇乎小哉！所以屬於人也。謷乎大哉！獨成其天。"
"1483","zhuangzi","seal-of-virtue-complete",5,"德充符","惠子謂莊子曰：「人故無情乎？」莊子曰：「然。」惠子曰：「人而無情，何以謂之人？」莊子曰：「道與之貌，天與之形，惡得不謂之人？」惠子曰：「既謂之人，惡得無情？」莊子曰：「是非吾所謂情也。吾所謂無情者，言人之不以好惡內傷其身，常因自然而不益生也。」惠子曰：「不益生，何以有其身？」莊子曰：「道與之貌，天與之形，無以好惡內傷其身。今子外乎子之神，勞乎子之精，倚樹而吟，據槁梧而瞑。天選子之形，子以堅白鳴！」"
"1484","zhuangzi","great-and-most-honoured-master",6,"大宗師","知天之所為，知人之所為者，至矣。知天之所為者，天而生也；知人之所為者，以其知之所知，以養其知之所不知，終其天年而不中道夭者，是知之盛也。雖然，有患。夫知有所待而後當，其所待者特未定也。庸詎知吾所謂天之非人乎？所謂人之非天乎？且有真人，而後有真知。"
"1485","zhuangzi","great-and-most-honoured-master",6,"大宗師","何謂真人？古之真人，不逆寡，不雄成，不謨士。若然者，過而弗悔，當而不自得也。若然者，登高不慄，入水不濡，入火不熱。是知之能登假於道也若此。"
"1486","zhuangzi","great-and-most-honoured-master",6,"大宗師","古之真人，其寢不夢，其覺無憂，其食不甘，其息深深。真人之息以踵，眾人之息以喉。屈服者，其嗌言若哇。其耆欲深者，其天機淺。"
"1487","zhuangzi","great-and-most-honoured-master",6,"大宗師","古之真人，不知說生，不知惡死；其出不訢，其入不距；翛然而往，翛然而來而已矣。不忘其所始，不求其所終；受而喜之，忘而復之。是之謂不以心捐道，不以人助天。是之謂真人。若然者，其心志，其容寂，其顙頯，淒然似秋，煖然似春，喜怒通四時，與物有宜，而莫知其極。故聖人之用兵也，亡國而不失人心；利澤施於萬物，不為愛人。故樂通物，非聖人也；有親，非仁也；天時，非賢也；利害不通，非君子也；行名失己，非士也；亡身不真，非役人也。若狐不偕、務光、伯夷、叔齊、箕子胥餘、紀他、申徒狄，是役人之役，適人之適，而不自適其適者也。"
"1488","zhuangzi","great-and-most-honoured-master",6,"大宗師","古之真人，其狀義而不朋，若不足而不承，與乎其觚而不堅也，張乎其虛而不華也，邴邴乎其似喜乎！崔乎其不得已乎！滀乎進我色也，與乎止我德也，厲乎其似世乎！謷乎其未可制也，連乎其似好閉也，悗乎忘其言也。以刑為體，以禮為翼，以知為時，以德為循。以刑為體者，綽乎其殺也；以禮為翼者，所以行於世也；以知為時者，不得已於事也；以德為循者，言其與有足者至於丘也，而人真以為勤行者也。故其好之也一，其弗好之也一。其一也一，其不一也一。其一，與天為徒；其不一，與人為徒。天與人不相勝也，是之謂真人。"
"1489","zhuangzi","great-and-most-honoured-master",6,"大宗師","死生，命也，其有夜旦之常，天也。人之有所不得與，皆物之情也。彼特以天為父，而身猶愛之，而況其卓乎！人特以有君為愈乎己，而身猶死之，而況其真乎！泉涸，魚相與處於陸，相呴以溼，相濡以沫，不如相忘於江湖。與其譽堯而非桀，不如兩忘而化其道。夫大塊載我以形，勞我以生，佚我以老，息我以死。故善吾生者，乃所以善吾死也。夫藏舟於壑，藏山於澤，謂之固矣。然而夜半有力者負之而走，昧者不知也。藏大小有宜，猶有所遯。若夫藏天下於天下，而不得所遯，是恆物之大情也。特犯人之形而猶喜之，若人之形者，萬化而未始有極也，其為樂可勝計邪！故聖人將遊於物之所不得遯而皆存。善妖善老，善始善終，人猶效之，又況萬物之所係，而一化之所待乎！"
"1490","zhuangzi","great-and-most-honoured-master",6,"大宗師","夫道，有情有信，無為無形；可傳而不可受，可得而不可見；自本自根，未有天地，自古以固存；神鬼神帝，生天生地；在太極之先而不為高，在六極之下而不為深；先天地生而不為久，長於上古而不為老。豨韋氏得之，以挈天地；伏犧氏得之，以襲氣母；維斗得之，終古不忒；日月得之，終古不息；堪坏得之，以襲崑崙；馮夷得之，以遊大川；肩吾得之，以處太山；黃帝得之，以登雲天；顓頊得之，以處玄宮；禺強得之，立乎北極；西王母得之，坐乎少廣，莫知其始，莫知其終；彭祖得之，上及有虞，下及五伯；傅說得之，以相武丁，奄有天下，乘東維，騎箕尾，而比於列星。"
"1491","zhuangzi","great-and-most-honoured-master",6,"大宗師","南伯子葵問乎女偊曰：「子之年長矣，而色若孺子，何也？」曰：「吾聞道矣。」南伯子葵曰：「道可得學邪？」曰：「惡！惡可！子非其人也。夫卜梁倚有聖人之才，而無聖人之道，我有聖人之道，而無聖人之才，吾欲以教之，庶幾其果為聖人乎！不然，以聖人之道告聖人之才，亦易矣。吾猶守而告之，參日而後能外天下；已外天下矣，吾又守之，七日而後能外物；已外物矣，吾又守之，九日而後能外生；已外生矣，而後能朝徹；朝徹，而後能見獨；見獨，而後能無古今；無古今，而後能入於不死不生。殺生者不死，生生者不生。其為物，無不將也，無不迎也；無不毀也，無不成也。其名為攖寧。攖寧也者，攖而後成者也。」南伯子葵曰：「子獨惡乎聞之？」曰：「聞諸副墨之子，副墨之子聞諸洛誦之孫，洛誦之孫聞之瞻明，瞻明聞之聶許，聶許聞之需役，需役聞之於謳，於謳聞之玄冥，玄冥聞之參寥，參寥聞之疑始。」"
"1492","zhuangzi","great-and-most-honoured-master",6,"大宗師","子祀、子輿、子犁、子來四人相與語曰：「孰能以無為首，以生為脊，以死為尻，孰知生死存亡之一體者，吾與之友矣。」四人相視而笑，莫逆於心，遂相與為友。俄而子輿有病，子祀往問之。曰：「偉哉！夫造物者，將以予為此拘拘也！曲僂發背，上有五管，頤隱於齊，肩高於頂，句贅指天。」陰陽之氣有沴，其心閒而無事，跰足而鑑於井，曰：「嗟乎！夫造物者，又將以予為此拘拘也！」子祀曰：「汝惡之乎？」曰：「亡，予何惡！浸假而化予之左臂以為雞，予因以求時夜；浸假而化予之右臂以為彈，予因以求鴞炙；浸假而化予之尻以為輪，以神為馬，予因以乘之，豈更駕哉！且夫得者時也，失者順也，安時而處順，哀樂不能入也。此古之所謂縣解也，而不能自解者，物有結之。且夫物不勝天久矣，吾又何惡焉？」俄而子來有病，喘喘然將死，其妻子環而泣之。子犁往問之曰：「叱！避！無怛化！」倚其戶與之語曰：「偉哉造物！又將奚以汝為？將奚以汝適？以汝為鼠肝乎？以汝為蟲臂乎？」子來曰：「父母於子，東西南北，唯命之從。陰陽於人，不翅於父母，彼近吾死而我不聽，我則悍矣，彼何罪焉！夫大塊載我以形，勞我以生，佚我以老，息我以死。故善吾生者，乃所以善吾死也。今之大冶鑄金，金踊躍曰『我且必為鏌鋣』，大冶必以為不祥之金。今一犯人之形，而曰『人耳人耳』，夫造化者必以為不祥之人。今一以天地為大鑪，以造化為大冶，惡乎往而不可哉！成然寐，蘧然覺。」"
"1493","zhuangzi","great-and-most-honoured-master",6,"大宗師","子桑戶、孟子反、子琴張三人相與友，曰：「孰能相與於無相與，相為於無相為？孰能登天遊霧，撓挑無極，相忘以生，無所終窮？」三人相視而笑，莫逆於心，遂相與友。莫然有閒，而子桑戶死，未葬。孔子聞之，使子貢往侍事焉。或編曲，或鼓琴，相和而歌曰：「嗟來桑戶乎！嗟來桑戶乎！而已反其真，而我猶為人猗！」子貢趨而進曰：「敢問臨尸而歌，禮乎？」二人相視而笑，曰：「是惡知禮意！」子貢反，以告孔子曰：「彼何人者邪？修行無有，而外其形骸，臨尸而歌，顏色不變，無以命之。彼何人者邪？」孔子曰：「彼遊方之外者也，而丘游方之內者也。外內不相及，而丘使女往弔之，丘則陋矣。彼方且與造物者為人，而遊乎天地之一氣。彼以生為附贅縣疣，以死為決𤴯潰癰。夫若然者，又惡知死生先後之所在！假於異物，託於同體，忘其肝膽，遺其耳目，反覆終始，不知端倪，芒然彷徨乎塵垢之外，逍遙乎無為之業。彼又惡能憒憒然為世俗之禮，以觀眾人之耳目哉！」子貢曰：「然則夫子何方之依？」孔子曰：「丘，天之戮民也。雖然，吾與汝共之。」子貢曰：「敢問其方。」孔子曰：「魚相造乎水，人相造乎道。相造乎水者，穿池而養給；相造乎道者，無事而生定。故曰：魚相忘乎江湖，人相忘乎道術。」子貢曰：「敢問畸人。」曰：「畸人者，畸於人而侔於天。故曰：天之小人，人之君子；人之君子，天之小人也。」"
"1494","zhuangzi","great-and-most-honoured-master",6,"大宗師","顏回問仲尼曰：「孟孫才，其母死，哭泣無涕，中心不戚，居喪不哀。無是三者，以善處喪蓋魯國。固有無其實而得其名者乎？回壹怪之。」仲尼曰：「夫孟孫氏盡之矣，進於知矣。唯簡之而不得，夫已有所簡矣。孟孫氏不知所以生，不知所以死，不知就先，不知就後，若化為物，以待其所不知之化已乎！且方將化，惡知不化哉？方將不化，惡知已化哉？吾特與汝其夢未始覺者邪！且彼有駭形而無損心，有旦宅而無情死。孟孫氏特覺，人哭亦哭，是自其所以乃。且也，相與吾之耳矣，庸詎知吾所謂吾之乎？且汝夢為鳥而厲乎天，夢為魚而沒於淵，不識今之言者，其覺者乎，夢者乎？造適不及笑，獻笑不及排，安排而去化，乃入於寥天一。」"
"1495","zhuangzi","great-and-most-honoured-master",6,"大宗師","意而子見許由，許由曰：「堯何以資汝？」意而子曰：「堯謂我：『汝必躬服仁義，而明言是非。』」許由曰：「而奚為來軹？夫堯既已黥汝以仁義，而劓汝以是非矣，汝將何以遊夫遙蕩、恣睢、轉徙之途乎？」意而子曰：「雖然，吾願遊於其藩。」許由曰：「不然。夫盲者無以與乎眉目顏色之好，瞽者無以與乎青黃黼黻之觀。」意而子曰：「夫無莊之失其美，據梁之失其力，黃帝之亡其知，皆在鑪捶之間耳。庸詎知夫造物者之不息我黥而補我劓，使我乘成以隨先生邪？」許由曰：「噫！未可知也。我為汝言其大略。吾師乎！吾師乎！齏萬物而不為義，澤及萬世而不為仁，長於上古而不為老，覆載天地、刻彫眾形而不為巧。此所遊已。」"
"1496","zhuangzi","great-and-most-honoured-master",6,"大宗師","顏回曰：「回益矣。」仲尼曰：「何謂也？」曰：「回忘仁義矣。」曰：「可矣，猶未也。」他日復見，曰：「回益矣。」曰：「何謂也？」曰：「回忘禮樂矣。」曰：「可矣，猶未也。」他日復見，曰：「回益矣。」曰：「何謂也？」曰：「回坐忘矣。」仲尼蹴然曰：「何謂坐忘？」顏回曰：「墮肢體，黜聰明，離形去知，同於大通，此謂坐忘。」仲尼曰：「同則無好也，化則無常也。而果其賢乎！丘也請從而後也。」"
"1497","zhuangzi","great-and-most-honoured-master",6,"大宗師","子輿與子桑友，而霖雨十日。子輿曰：「子桑殆病矣！」裹飯而往食之。至子桑之門，則若歌若哭，鼓琴曰：「父邪母邪！天乎人乎！」有不任其聲，而趨舉其詩焉。子輿入，曰：「子之歌詩，何故若是？」曰：「吾思乎使我至此極者而弗得也。父母豈欲吾貧哉？天無私覆，地無私載，天地豈私貧我哉？求其為之者而不得也。然而至此極者，命也夫！」"
"1498","zhuangzi","normal-course-for-rulers-and-kings",7,"應帝王","齧缺問於王倪，四問而四不知。齧缺因躍而大喜，行以告蒲衣子。蒲衣子曰：「而乃今知之乎？有虞氏不及泰氏。有虞氏，其猶藏仁以要人，亦得人矣，而未始出於非人。泰氏，其臥徐徐，其覺于于，一以己為馬，一以己為牛，其知情信，其德甚真，而未始入於非人。」"
"1499","zhuangzi","normal-course-for-rulers-and-kings",7,"應帝王","肩吾見狂接輿。狂接輿曰：「日中始何以語女？」肩吾曰：「告我：君人者，以己出經式義度，人孰敢不聽而化諸！」狂接輿曰：「是欺德也。其於治天下也，猶涉海鑿河，而使蚉負山也。夫聖人之治也，治外乎？正而後行，確乎能其事者而已矣。且鳥高飛以避矰弋之害，鼷鼠深穴乎神丘之下，以避熏鑿之患，而曾二蟲之無知！」"
"1500","zhuangzi","normal-course-for-rulers-and-kings",7,"應帝王","天根遊於殷陽，至蓼水之上，適遭無名人而問焉，曰：「請問為天下。」無名人曰：「去！汝鄙人也，何問之不豫也！予方將與造物者為人，厭則又乘夫莽眇之鳥，以出六極之外，而遊無何有之鄉，以處壙埌之野。汝又何帠以治天下感予之心為？」又復問。無名人曰：「汝遊心於淡，合氣於漠，順物自然，而無容私焉，而天下治矣。」"
"1501","zhuangzi","normal-course-for-rulers-and-kings",7,"應帝王","陽子居見老聃曰：「有人於此，嚮疾強梁，物徹疏明，學道不倦。如是者，可比明王乎？」老聃曰：「是於聖人也，胥易技係，勞形怵心者也。且也虎豹之文來田，猿狙之便、執嫠之狗來藉。如是者，可比明王乎？」陽子居蹴然曰：「敢問明王之治。」老聃曰：「明王之治，功蓋天下而似不自己，化貸萬物而民弗恃，有莫舉名，使物自喜，立乎不測，而遊於無有者也。」"
"1502","zhuangzi","normal-course-for-rulers-and-kings",7,"應帝王","鄭有神巫曰季咸，知人之生死存亡，禍福壽夭，期以歲月旬日，若神。鄭人見之，皆棄而走。列子見之而心醉，歸以告壺子，曰：「始吾以夫子之道為至矣，則又有至焉者矣。」壺子曰：「吾與汝既其文，未既其實，而固得道與？」眾雌而無雄，而又奚卵焉！而以道與世亢必信，夫故使人得而相女。嘗試與來，以予示之。」明日，列子與之見壺子。出而謂列子曰：「嘻！子之先生死矣，弗活矣，不以旬數矣！吾見怪焉，見溼灰焉。」列子入，泣涕沾襟，以告壺子。壺子曰：「鄉吾示之以地文，萌乎不震不正。是殆見吾杜德機也。嘗又與來。」明日，又與之見壺子。出而謂列子曰：「幸矣！子之先生遇我也。有瘳矣，全然有生矣。吾見其杜權矣。」列子入，以告壺子。壺子曰：「鄉吾示之以天壤，名實不入，而機發於踵。是殆見吾善者機也。嘗又與來。」明日，又與之見壺子。出而謂列子曰：「子之先生不齊，吾無得而相焉。試齊，且復相之。」列子入，以告壺子。壺子曰：「吾鄉示之以太沖莫勝。是殆見吾衡氣機也。鯢桓之審為淵，止水之審為淵，流水之審為淵。淵有九名，此處三焉。嘗又與來。」明日，又與之見壺子。立未定，自失而走。壺子曰：「追之！」列子追之不及，反以報壺子，曰：「已滅矣，已失矣，吾弗及也。」壺子曰：「鄉吾示之以未始出吾宗。吾與之虛而委蛇，不知其誰何，因以為弟靡，因以為波流，故逃也。」然後列子自以為未始學而歸，三年不出。為其妻爨，食豕如食人。於事無與親，彫琢復朴，塊然獨以其形立。紛而封哉，一以是終。"
"1503","zhuangzi","normal-course-for-rulers-and-kings",7,"應帝王","無為名尸，無為謀府，無為事任，無為知主。體盡無窮，而遊無朕，盡其所受於天，而無見得，亦虛而已。至人之用心若鏡，不將不迎，應而不藏，故能勝物而不傷。"
"1504","zhuangzi","normal-course-for-rulers-and-kings",7,"應帝王","南海之帝為儵，北海之帝為忽，中央之帝為渾沌。儵與忽時相與遇於渾沌之地，渾沌待之甚善。儵與忽謀報渾沌之德，曰：「人皆有七竅，以視聽食息，此獨無有，嘗試鑿之。」日鑿一竅，七日而渾沌死。"
"1505","zhuangzi","webbed-toes",8,"駢拇","駢拇枝指，出乎性哉！而侈於德。附贅縣疣，出乎形哉！而侈於性。多方乎仁義而用之者，列於五藏哉！而非道德之正也。是故駢於足者，連無用之肉也；枝於手者，樹無用之指也；多方駢枝於五藏之情者，淫僻於仁義之行，而多方於聰明之用也。是故駢於明者，亂五色，淫文章，青黃黼黻之煌煌非乎？而離朱是已。多於聰者，亂五聲，淫六律，金石、絲竹，黃鐘、大呂之聲非乎？而師曠是已。枝於仁者，擢德塞性以收名聲，使天下簧鼓以奉不及之法非乎？而曾、史是已。駢於辯者，纍瓦結繩竄句，遊心於堅白同異之間，而敝跬譽無用之言非乎？而楊、墨是已。故此皆多駢旁枝之道，非天下之至正也。彼正正者，不失其性命之情。故合者不為駢，而枝者不為跂；長者不為有餘，短者不為不足。是故鳧脛雖短，續之則憂；鶴脛雖長，斷之則悲。故性長非所斷，性短非所續，無所去憂也。意仁義其非人情乎！彼仁人何其多憂也？且夫駢於拇者，決之則泣；枝於手者，齕之則啼。二者或有餘於數，或不足於數，其於憂一也。今世之仁人，蒿目而憂世之患；不仁之人，決性命之情而饕富貴。故意仁義其非人情乎！自三代以下者，天下何其囂囂也？"
"1506","zhuangzi","webbed-toes",8,"駢拇","且夫待鉤繩規矩而正者，是削其性；待繩約膠漆而固者，是侵其德也；屈折禮樂，呴俞仁義，以慰天下之心者，此失其常然也。天下有常然。常然者，曲者不以鉤，直者不以繩，圓者不以規，方者不以矩，附離不以膠漆，約束不以纆索。故天下誘然皆生，而不知其所以生；同焉皆得，而不知其所以得。故古今不二，不可虧也。則仁義又奚連連如膠漆纆索，而遊乎道德之間為哉？使天下惑也！夫小惑易方，大惑易性。何以知其然邪？自虞氏招仁義以撓天下也，天下莫不奔命於仁義，是非以仁義易其性與？"
"1507","zhuangzi","webbed-toes",8,"駢拇","故嘗試論之，自三代以下者，天下莫不以物易其性矣。小人則以身殉利，士則以身殉名，大夫則以身殉家，聖人則以身殉天下。故此數子者，事業不同，名聲異號，其於傷性以身為殉，一也。臧與穀，二人相與牧羊，而俱亡其羊。問臧奚事，則挾筴讀書；問穀奚事，則博塞以遊。二人者，事業不同，其於亡羊均也。伯夷死名於首陽之下，盜跖死利於東陵之上。二人者，所死不同，其於殘生傷性均也，奚必伯夷之是而盜跖之非乎？天下盡殉也。彼其所殉仁義也，則俗謂之君子；其所殉貨財也，則俗謂之小人。其殉一也，則有君子焉，有小人焉；若其殘生損性，則盜跖亦伯夷已，又惡取君子小人於其間哉？且夫屬其性乎仁義者，雖通如曾、史，非吾所謂臧也；屬其性於五味，雖通如俞兒，非吾所謂臧也；屬其性乎五聲，雖通如師曠，非吾所謂聰也；屬其性乎五色，雖通如離朱，非吾所謂明也。吾所謂臧者，非仁義之謂也，臧於其德而已矣；吾所謂臧者，非所謂仁義之謂也，任其性命之情而已矣；吾所謂聰者，非謂其聞彼也，自聞而已矣；吾所謂明者，非謂其見彼也，自見而已矣。夫不自見而見彼，不自得而得彼者，是得人之得而不自得其得者也，適人之適而不自適其適者也。夫適人之適而不自適其適，雖盜跖與伯夷，是同為淫僻也。余愧乎道德，是以上不敢為仁義之操，而下不敢為淫僻之行也。"
"1508","zhuangzi","horsess-hoofs",9,"馬蹄","馬，蹄可以踐霜雪，毛可以禦風寒，齕草飲水，翹足而陸。此馬之真性也。雖有義臺、路寢，無所用之。及至伯樂，曰：「我善治馬。」燒之剔之，刻之雒之，連之以羈馽，編之以皁棧，馬之死者十二三矣；飢之渴之，馳之驟之，整之齊之，前有橛飾之患，而後有鞭筴之威，而馬之死者已過半矣。陶者曰：「我善治埴，圓者中規，方者中矩。」匠人曰：「我善治木，曲者中鉤，直者應繩。」夫埴、木之性，豈欲中規矩鉤繩哉？然且世世稱之曰：「伯樂善治馬，而陶、匠善治埴木。」此亦治天下者之過也。"
"1509","zhuangzi","horsess-hoofs",9,"馬蹄","吾意善治天下者不然。彼民有常性，織而衣，耕而食，是謂同德；一而不黨，命曰天放。故至德之世，其行填填，其視顛顛。當是時也，山無蹊隧，澤無舟梁；萬物群生，連屬其鄉；禽獸成群，草木遂長。是故禽獸可係羈而遊，烏鵲之巢可攀援而闚。夫至德之世，同與禽獸居，族與萬物並，惡乎知君子小人哉！同乎無知，其德不離；同乎無欲，是謂素樸。素樸而民性得矣。及至聖人，蹩躠為仁，踶跂為義，而天下始疑矣；澶漫為樂，摘僻為禮，而天下始分矣。故純樸不殘，孰為犧尊！白玉不毀，孰為珪璋！道德不廢，安取仁義！性情不離，安用禮樂！五色不亂，孰為文采！五聲不亂，孰應六律！夫殘樸以為器，工匠之罪也；毀道德以為仁義，聖人之過也。"
"1510","zhuangzi","horsess-hoofs",9,"馬蹄","夫馬，陸居則食草飲水，喜則交頸相靡，怒則分背相踶。馬知已此矣。夫加之以衡扼，齊之以月題，而馬知介倪、闉扼、鷙曼、詭銜、竊轡。故馬之知而態至盜者，伯樂之罪也。夫赫胥氏之時，民居不知所為，行不知所之，含哺而熙，鼓腹而遊，民能以此矣。及至聖人，屈折禮樂以匡天下之形，縣跂仁義以慰天下之心，而民乃始踶跂好知，爭歸於利，不可止也。此亦聖人之過也。"
"1511","zhuangzi","cutting-open-satchels",10,"胠篋","將為胠篋、探囊、發匱之盜而為守備，則必攝緘、縢，固扃、鐍，此世俗之所謂知也。然而巨盜至，則負匱、揭篋、擔囊而趨，唯恐緘、縢、扃、鐍之不固也。然則鄉之所謂知者，不乃為大盜積者也？故嘗試論之，世俗之所謂知者，有不為大盜積者乎？所謂聖者，有不為大盜守者乎？何以知其然邪？昔者齊國鄰邑相望，雞狗之音相聞，罔罟之所布，耒耨之所刺，方二千餘里。闔四竟之內，所以立宗廟社稷，治邑、屋、州、閭、鄉曲者，曷嘗不法聖人哉！然而田成子一旦殺齊君而盜其國。所盜者豈獨其國邪？並與其聖知之法而盜之。故田成子有乎盜賊之名，而身處堯、舜之安，小國不敢非，大國不敢誅，十二世有齊國。則是不乃竊齊國，並與其聖知之法，以守其盜賊之身乎？嘗試論之，世俗之所謂至知者，有不為大盜積者乎？所謂至聖者，有不為大盜守者乎？何以知其然邪？昔者龍逢斬，比干剖，萇弘胣，子胥靡，故四子之賢而身不免乎戮。故盜跖之徒問於跖曰：「盜亦有道乎？」跖曰：「何適而無有道邪？夫妄意室中之藏，聖也；入先，勇也；出後，義也；知可否，知也；分均，仁也。五者不備而能成大盜者，天下未之有也。」由是觀之，善人不得聖人之道不立，跖不得聖人之道不行；天下之善人少而不善人多，則聖人之利天下也少而害天下也多。"
"1512","zhuangzi","cutting-open-satchels",10,"胠篋","故曰：「脣竭則齒寒，魯酒薄而邯鄲圍，聖人生而大盜起。」掊擊聖人，縱舍盜賊，而天下始治矣。夫川竭而谷虛，丘夷而淵實。聖人已死，則大盜不起，天下平而無故矣。聖人不死，大盜不止。雖重聖人而治天下，則是重利盜跖也。為之斗斛以量之，則並與斗斛而竊之；為之權衡以稱之，則並與權衡而竊之；為之符璽以信之，則並與符璽而竊之；為之仁義以矯之，則並與仁義而竊之。何以知其然邪？彼竊鉤者誅，竊國者為諸侯，諸侯之門，而仁義存焉，則是非竊仁義聖知邪？故逐於大盜，揭諸侯，竊仁義並斗斛、權衡、符璽之利者，雖有軒冕之賞弗能勸，斧鉞之威弗能禁。此重利盜跖而使不可禁者，是乃聖人之過也。故曰：「魚不可脫於淵，國之利器不可以示人。」彼聖人者，天下之利器也，非所以明天下也。故絕聖棄知，大盜乃止；擿玉毀珠，小盜不起；焚符破璽，而民朴鄙；掊斗折衡，而民不爭；殫殘天下之聖法，而民始可與論議。擢亂六律，鑠絕竽瑟，塞瞽曠之耳，而天下始人含其聰矣；滅文章，散五采，膠離朱之目，而天下始人含其明矣；毀絕鉤繩而棄規矩，攦工倕之指，而天下始人有其巧矣。故曰：「大巧若拙。」削曾、史之行，鉗楊、墨之口，攘棄仁義，而天下之德始玄同矣。彼人含其明，則天下不鑠矣；人含其聰，則天下不累矣；人含其知，則天下不惑矣；人含其德，則天下不僻矣。彼曾、史、楊、墨、師曠、工倕、離朱，皆外立其德，而以爚亂天下者也，法之所無用也。"
"1513","zhuangzi","cutting-open-satchels",10,"胠篋","子獨不知至德之世乎？昔者容成氏、大庭氏、伯皇氏、中央氏、栗陸氏、驪畜氏、軒轅氏、赫胥氏、尊盧氏、祝融氏、伏羲氏、神農氏，當是時也，民結繩而用之，甘其食，美其服，樂其俗，安其居，鄰國相望，雞狗之音相聞，民至老死而不相往來。若此之時，則至治已。今遂至使民延頸舉踵曰「某所有賢者」，贏糧而趣之，則內棄其親而外去其主之事，足跡接乎諸侯之境，車軌結乎千里之外，則是上好知之過也。上誠好知而無道，則天下大亂矣。何以知其然邪？夫弓、弩、畢、弋、機變之知多，則鳥亂於上矣；鉤餌、罔、罟罾笱之知多，則魚亂於水矣；削格、羅落、罝罘之知多，則獸亂於澤矣；知詐漸毒、頡滑堅白、解垢同異之變多，則俗惑於辯矣。故天下每每大亂，罪在於好知。故天下皆知求其所不知而莫知求其所已知者，皆知非其所不善而莫知非其所已善者，是以大亂。故上悖日月之明，下爍山川之精，中墮四時之施，惴耎之蟲，肖翹之物，莫不失其性。甚矣夫好知之亂天下也！自三代以下者是已。舍夫種種之民而悅夫役役之佞，釋夫恬淡無為而悅夫啍啍之意，啍啍已亂天下矣。"
"1514","zhuangzi","letting-be-and-exercising-forbearance",11,"在宥","聞在宥天下，不聞治天下也。在之也者，恐天下之淫其性也；宥之也者，恐天下之遷其德也。天下不淫其性，不遷其德，有治天下者哉！昔堯之治天下也，使天下欣欣焉人樂其性，是不恬也；桀之治天下也，使天下瘁瘁焉人苦其性，是不愉也。夫不恬不愉，非德也。非德也而可長久者，天下無之。人大喜邪，毗於陽。大怒邪，毗於陰。陰陽並毗，四時不至，寒暑之和不成，其反傷人之形乎！使人喜怒失位，居處無常，思慮不自得，中道不成章，於是乎天下始喬詰、卓鷙，而後有盜跖、曾、史之行。故舉天下以賞其善者不足，舉天下以罰其惡者不給，故天下之大不足以賞罰。自三代以下者，匈匈焉終以賞罰為事，彼何暇安其性命之情哉！而且說明邪，是淫於色也；說聰邪，是淫於聲也；說仁邪，是亂於德也；說義邪，是悖於理也；說禮邪，是相於技也；說樂邪，是相於淫也；說聖邪，是相於藝也；說知邪，是相於疵也。天下將安其性命之情，之八者，存可也；亡可也；天下將不安其性命之情，之八者，乃始臠卷、獊囊而亂天下也。而天下乃始尊之惜之，甚矣天下之惑也！豈直過也而去之邪！乃齊戒以言之，跪坐以進之，鼓歌以儛之，吾若是何哉！故君子不得已而臨邪天下，莫若無為。無為也，而後安其性命之情。故貴以身於為天下，則可以託天下；愛以身於為天下，則可以寄天下。故君子苟能無解其五藏，無擢其聰明，尸居而龍見，淵默而雷聲，神動而天隨，從容無為而萬物炊累焉。吾又何暇治天下哉！"
"1515","zhuangzi","letting-be-and-exercising-forbearance",11,"在宥","崔瞿問於老聃曰：「不治天下，安藏人心？」老聃曰：「汝慎無攖人心。人心排下而進上，上下囚殺，淖約柔乎剛強。廉劌彫琢，其熱焦火，其寒凝冰。其疾俛仰之間，而再撫四海之外，其居也淵而靜，其動也縣而天。僨驕而不可係者，其唯人心乎！昔者黃帝始以仁義攖人之心，堯、舜於是乎股無胈，脛無毛，以養天下之形，愁其五藏以為仁義，矜其血氣以規法度。然猶有不勝也。堯於是放讙兜於崇山，投三苗於三峗，流共工於幽都，此不勝天下也夫！施及三王而天下大駭矣。下有桀、跖，上有曾、史，而儒、墨畢起。於是乎喜怒相疑，愚知相欺，善否相非，誕信相譏，而天下衰矣；大德不同，而性命爛漫矣；天下好知，而百姓求竭矣。於是乎釿鋸制焉，繩墨殺焉，椎鑿決焉。天下脊脊大亂，罪在攖人心。故賢者伏處大山嵁巖之下，而萬乘之君憂慄乎廟堂之上。今世殊死者相枕也，桁楊者相推也，刑戮者相望也，而儒、墨乃始離跂攘臂乎桎梏之間。意！甚矣哉！其無愧而不知恥也甚矣！吾未知聖知之不為桁楊椄槢也，仁義之不為桎梏、鑿枘也，焉知曾、史之不為桀、跖嚆矢也！故曰：『絕聖棄知而天下大治。』」"
"1516","zhuangzi","letting-be-and-exercising-forbearance",11,"在宥","黃帝立為天子十九年，令行天下，聞廣成子在於空同之上，故往見之，曰：「我聞吾子達於至道，敢問至道之精。吾欲取天地之精，以佐五穀，以養民人；吾又欲官陰陽，以遂群生。為之奈何？」廣成子曰：「而所欲問者，物之質也；而所欲官者，物之殘也。自而治天下，雲氣不待族而雨，草木不待黃而落，日月之光益以荒矣。而佞人之心翦翦者，又奚足以語至道！」黃帝退，捐天下，築特室，席白茅，閒居三月，復往邀之。廣成子南首而臥，黃帝順下風膝行而進，再拜稽首而問曰：「聞吾子達於至道，敢問治身奈何而可以長久？」廣成子蹶然而起，曰：「善哉問乎！來！吾語女至道。至道之精，窈窈冥冥；至道之極，昏昏默默。無視無聽，抱神以靜，形將自正。必靜必清，無勞女形，無搖女精，乃可以長生。目無所見，耳無所聞，心無所知，女神將守形，形乃長生。慎女內，閉女外，多知為敗。我為女遂於大明之上矣，至彼至陽之原也；為女入於窈冥之門矣，至彼至陰之原也。天地有官，陰陽有藏，慎守女身，物將自壯。我守其一，以處其和，故我修身千二百歲矣，吾形未嘗衰。」黃帝再拜稽首曰：「廣成子之謂天矣！」廣成子曰：「來！吾語女。彼其物無窮，而人皆以為有終；彼其物無測，而人皆以為有極。得吾道者，上為皇而下為王；失吾道者，上見光而下為土。今夫百昌，皆生於土而反於土，故余將去女，入無窮之門，以遊無極之野。吾與日月參光，吾與天地為常。當我，緡乎！遠我，昏乎！人其盡死，而我獨存乎！」"
"1517","zhuangzi","letting-be-and-exercising-forbearance",11,"在宥","雲將東遊，過扶搖之枝，而適遭鴻蒙。鴻蒙方將拊髀雀躍而遊。雲將見之，倘然止，贄然立，曰：「叟何人邪？叟何為此？」鴻蒙拊髀雀躍不輟，對雲將曰：「遊。」雲將曰：「朕願有問也。」鴻蒙仰而視雲將曰：「吁！」雲將曰：「天氣不合，地氣鬱結，六氣不調，四時不節。今我願合六氣之精，以育群生，為之奈何？」鴻蒙拊髀雀躍掉頭曰：「吾弗知，吾弗知。」雲將不得問。又三年，東遊，過有宋之野，而適遭鴻蒙。雲將大喜，行趨而進曰：「天忘朕邪？天忘朕邪？」再拜稽首，願聞於鴻蒙。鴻蒙曰：「浮游不知所求，猖狂不知所往，遊者鞅掌，以觀無妄，朕又何知！」雲將曰：「朕也自以為猖狂，而百姓隨予所往；朕也不得已於民，今則民之放也。願聞一言。」鴻蒙曰：「亂天之經，逆物之情，玄天弗成；解獸之群，而鳥皆夜鳴；災及草木，禍及止蟲。意！治人之過也！」雲將曰：「然則吾奈何？」鴻蒙曰：「意！毒哉！僊僊乎歸矣！」雲將曰：「吾遇天難，願聞一言。」鴻蒙曰：「意！心養。汝徒處無為，而物自化。墮爾形體，吐爾聰明；倫與物忘，大同乎涬溟；解心釋神，莫然無魂。萬物云云，各復其根，各復其根而不知。渾渾沌沌，終身不離；若彼知之，乃是離之。無問其名，無闚其情，物故自生。」雲將曰：「天降朕以德，示朕以默，躬身求之，乃今也得。」再拜稽首，起辭而行。"
"1518","zhuangzi","letting-be-and-exercising-forbearance",11,"在宥","世俗之人，皆喜人之同乎己，而惡人之異於己也。同於己而欲之、異於己而不欲者，以出乎眾為心也。夫以出於眾為心者，曷嘗出乎眾哉！因眾以寧所聞，不如眾技眾矣。而欲為人之國者，此攬乎三王之利，而不見其患者也。此以人之國僥倖也，幾何僥倖而不喪人之國乎！其存人之國也，無萬分之一；而喪人之國也，一不成而萬有餘喪矣。悲夫！有土者之不知也！"
"1519","zhuangzi","letting-be-and-exercising-forbearance",11,"在宥","夫有土者，有大物也。有大物者，不可以物物；而不物，故能物物。明乎物物者之非物也，豈獨治天下百姓而已哉！出入六合，遊乎九州，獨往獨來，是謂獨有。獨有之人，是謂至貴。"
"1520","zhuangzi","letting-be-and-exercising-forbearance",11,"在宥","大人之教，若形之於影，聲之於響。有問而應之，盡其所懷，為天下配。處乎無響，行乎無方。挈汝適復之撓撓，以遊無端，出入無旁，與日無始，頌論形軀，合乎大同，大同而無己。無己，惡乎得有有！睹有者，昔之君子；睹無者，天地之友。"
"1521","zhuangzi","letting-be-and-exercising-forbearance",11,"在宥","賤而不可不任者，物也；卑而不可不因者，民也；匿而不可不為者，事也；麤而不可不陳者，法也；遠而不可不居者，義也；親而不可不廣者，仁也；節而不可不積者，禮也；中而不可不高者，德也；一而不可不易者，道也；神而不可不為者，天也。故聖人觀於天而不助，成於德而不累，出於道而不謀，會於仁而不恃，薄於義而不積，應於禮而不諱，接於事而不辭，齊於法而不亂，恃於民而不輕，因於物而不去。物者莫足為也，而不可不為。不明於天者，不純於德；不通於道者，無自而可。不明於道者，悲夫！"
"1522","zhuangzi","letting-be-and-exercising-forbearance",11,"在宥","何謂道？有天道，有人道。無為而尊者，天道也；有為而累者，人道也。主者，天道也；臣者，人道也。天道之與人道也，相去遠矣，不可不察也。"
"1523","zhuangzi","heaven-and-earth",12,"天地","天地雖大，其化均也；萬物雖多，其治一也；人卒雖眾，其主君也。君原於德而成於天，故曰：玄古之君天下，無為也，天德而已矣。以道觀言而天下之君正，以道觀分而君臣之義明，以道觀能而天下之官治，以道汎觀而萬物之應備。故通於天地者，德也；行於萬物者，道也；上治人者，事也；能有所藝者，技也。技兼於事，事兼於義，義兼於德，德兼於道，道兼於天。故曰：「古之畜天下者，無欲而天下足，無為而萬物化，淵靜而百姓定。」記曰：「通於一而萬事畢，無心得而鬼神服。」"
"1524","zhuangzi","heaven-and-earth",12,"天地","夫子曰：「夫道，覆載萬物者也，洋洋乎大哉！君子不可以不刳心焉。無為為之之謂天，無為言之之謂德，愛人利物之謂仁，不同同之之謂大，行不崖異之謂寬，有萬不同之謂富。故執德之謂紀，德成之謂立，循於道之謂備，不以物挫志之謂完。君子明於此十者，則韜乎其事心之大也，沛乎其為萬物逝也。若然者，藏金於山，藏珠於淵；不利貨財，不近貴富；不樂壽，不哀夭；不榮通，不醜窮；壽夭俱忘，窮通不足言矣。不拘一世之利以為己私分，不以王天下為己處顯。顯則明，萬物一府，死生同狀。」"
"1525","zhuangzi","heaven-and-earth",12,"天地","夫子曰：「夫道，淵乎其居也，漻乎其清也。金石不得，無以鳴。故金石有聲，不考不鳴。萬物孰能定之！夫王德之人，素逝而恥通於事，立之本原而知通於神。故其德廣，其心之出，有物採之。故形非道不生，生非德不明。存形窮生，立德明道，非王德者邪！蕩蕩乎！忽然出，勃然動，而萬物從之乎！此謂王德之人。視乎冥冥，聽乎無聲。冥冥之中，獨見曉焉；無聲之中，獨聞和焉。故深之又深，而能物焉；神之又神，而能精焉。故其與萬物接也，至無而供其求，時騁而要其宿，大小、長短、修遠。」"
"1526","zhuangzi","heaven-and-earth",12,"天地","黃帝遊乎赤水之北，登乎崑崙之丘而南望，還歸，遺其玄珠，使知索之而不得，使離朱索之而不得，使喫詬索之而不得也。乃使象罔，象罔得之。黃帝曰：「異哉！象罔乃可以得之乎？」"
"1527","zhuangzi","heaven-and-earth",12,"天地","堯之師曰許由，許由之師曰齧缺，齧缺之師曰王倪，王倪之師曰被衣。堯問於許由曰：「齧缺可以配天乎？吾藉王倪以要之。」許由曰：「殆哉圾乎天下！齧缺之為人也，聰明叡知，給數以敏，其性過人，而又乃以人受天。彼審乎禁過，而不知過之所由生。與之配天乎？彼且乘人而無天，方且本身而異形，方且尊知而火馳，方且為緒使，方且為物絯，方且四顧而物應，方且應眾宜，方且與物化而未始有恒。夫何足以配天乎？雖然，有族有祖，可以為眾父，而不可以為眾父父。治亂之率也，北面之禍也，南面之賊也。」"
"1528","zhuangzi","heaven-and-earth",12,"天地","堯觀乎華。華封人曰：「嘻！聖人！請祝聖人：使聖人壽。」堯曰：「辭。」「使聖人富」。堯曰：「辭。」「使聖人多男子」。堯曰：「辭。」封人曰：「壽、富、多男子，人之所欲也。女獨不欲，何邪？」堯曰：「多男子則多懼，富則多事，壽則多辱。是三者，非所以養德也，故辭。」封人曰：「始也我以女為聖人邪，今然君子也。天生萬民，必授之職，多男子而授之職，則何懼之有！富而使人分之，則何事之有！夫聖人鶉居而鷇食，鳥行而無彰；天下有道則與物皆昌，天下無道則修德就閒；千歲厭世，去而上僊，乘彼白雲，至於帝鄉。三患莫至，身常無殃，則何辱之有！」封人去之，堯隨之，曰：「請問。」封人曰：「退已！」"
"1529","zhuangzi","heaven-and-earth",12,"天地","堯治天下，伯成子高立為諸侯。堯授舜，舜授禹，伯成子高辭為諸侯而耕。禹往見之，則耕在野。禹趨就下風，立而問焉，曰：「昔堯治天下，吾子立為諸侯；堯授舜，舜授予，而吾子辭為諸侯而耕。敢問其故何也？」子高曰：「昔堯治天下，不賞而民勸，不罰而民畏。今子賞罰而民且不仁，德自此衰，刑自此立，後世之亂自此始矣。夫子闔行邪？無落吾事！」俋俋乎耕而不顧。"
"1530","zhuangzi","heaven-and-earth",12,"天地","泰初有無，無有無名，一之所起，有一而未形。物得以生，謂之德；未形者有分，且然無間，謂之命；留動而生物，物成生理，謂之形；形體保神，各有儀則，謂之性。性修反德，德至同於初。同乃虛，虛乃大。合喙鳴，喙鳴合，與天地為合。其合緡緡，若愚若昏，是謂玄德，同乎大順。"
"1531","zhuangzi","heaven-and-earth",12,"天地","夫子問於老聃曰：「有人治道若相放，可不可，然不然。辯者有言曰：『離堅白若縣宇。』若是，則可謂聖人乎？」老聃曰：「是胥易技係，勞形怵心者也。執留之狗成思，猿狙之便自山林來。丘！予告若，而所不能聞與而所不能言。凡有首、有趾、無心、無耳者眾，有形者與無形無狀而皆存者盡無。其動，止也；其死，生也；其廢，起也。此又非其所以也。有治在人，忘乎物，忘乎天，其名為忘己。忘己之人，是之謂入於天。」"
"1532","zhuangzi","heaven-and-earth",12,"天地","將閭葂見季徹曰：「魯君謂葂也曰：『請受教。』辭不獲命，既已告矣，未知中否，請嘗薦之。吾謂魯君曰：『必服恭儉，拔出公忠之屬，而無阿私，民孰敢不輯！』」季徹局局然笑曰：「若夫子之言，於帝王之德，猶螳蜋之怒臂以當車軼，則必不勝任矣。且若是，則其自為處危，其觀臺多物，將往投跡者眾。」將閭葂覤覤然驚曰：「葂也汒若於夫子之所言矣。雖然，願先生之言其風也。」季徹曰：「大聖之治天下也，搖蕩民心，使之成教易俗，舉滅其賊心而皆進其獨志，若性之自為，而民不知其所由然。若然者，豈兄堯、舜之教民，溟滓然弟之哉？欲同乎德而心居矣。」"
"1533","zhuangzi","heaven-and-earth",12,"天地","子貢南遊於楚，反於晉，過漢陰，見一丈人方將為圃畦，鑿隧而入井，抱甕而出灌，搰搰然用力甚多而見功寡。子貢曰：「有械於此，一日浸百畦，用力甚寡而見功多，夫子不欲乎？」為圃者卬而視之曰：「奈何？」曰：「鑿木為機，後重前輕，挈水若抽，數如泆湯，其名為槔。」為圃者忿然作色而笑曰：「吾聞之吾師：『有機械者必有機事，有機事者必有機心。』機心存於胸中，則純白不備；純白不備，則神生不定；神生不定者，道之所不載也。吾非不知，羞而不為也。」子貢瞞然慙，俯而不對。"
"1534","zhuangzi","heaven-and-earth",12,"天地","有間，為圃者曰：「子奚為者邪？」曰：「孔丘之徒也。」為圃者曰：「子非夫博學以擬聖，於于以蓋眾，獨弦哀歌以賣名聲於天下者乎？汝方將忘汝神氣，墮汝形骸，而庶幾乎！而身之不能治，而何暇治天下乎？子往矣，無乏吾事！"
"1535","zhuangzi","heaven-and-earth",12,"天地","子貢卑陬失色，頊頊然不自得，行三十里而後愈。其弟子曰：「向之人何為者邪？夫子何故見之變容失色，終日不自反邪？」曰：「始以為天下一人耳，不知復有夫人也。吾聞之夫子：『事求可、功求成、用力少、見功多者，聖人之道。』今徒不然。執道者德全，德全者形全，形全者神全。神全者，聖人之道也。託生與民並行，而不知其所之，汒乎淳備哉！功利、機巧，必忘夫人之心。若夫人者，非其志不之，非其心不為。雖以天下譽之，得其所謂，謷然不顧；以天下非之，失其所謂，儻然不受。天下之非譽，無益損焉，是謂全德之人哉！我之謂風波之民。」反於魯，以告孔子。孔子曰：「彼假修渾沌氏之術者也：識其一，不知其二；治其內，而不治其外。夫明白入素，無為復朴，體性抱神，以遊世俗之間者，汝將固驚邪？且渾沌氏之術，予與汝何足以識之哉！」"
"1536","zhuangzi","heaven-and-earth",12,"天地","諄芒將東之大壑，適遇苑風於東海之濱。苑風曰：「子將奚之？」曰：「將之大壑。」曰：「奚為焉？」曰：「夫大壑之為物也，注焉而不滿，酌焉而不竭，吾將遊焉。」苑風曰：「夫子無意於橫目之民乎？願聞聖治。」諄芒曰：「聖治乎，官施而不失其宜，拔舉而不失其能，畢見其情事而行其所為，行言自為而天下化，手撓顧指，四方之民莫不俱至，此之謂聖治。」「願聞德人。」曰：「德人者，居無思，行無慮，不藏是非美惡。四海之內，共利之之謂悅，共給之之謂安；怊乎若嬰兒之失其母也，儻乎若行而失其道也。財用有餘而不知其所自來，飲食取足而不知其所從。此謂德人之容。」「願聞神人。」曰：「上神乘光，與形滅亡，此謂照曠。天地樂而萬事銷亡，萬物復情，此之謂混冥。」"
"1537","zhuangzi","heaven-and-earth",12,"天地","門無鬼與赤張滿稽，觀於武王之師。赤張滿稽曰：「不及有虞氏乎！故離此患也。」門無鬼曰：「天下均治而有虞氏治之邪，其亂而後治之與？」赤張滿稽曰：「天下均治之為願，而何計以有虞氏為？有虞氏之藥瘍也，禿而施髢，病而求醫。孝子操藥以修慈父，其色燋然，聖人羞之。至德之世，不尚賢，不使能；上如標枝，民如野鹿；端正而不知以為義，相愛而不知以為仁；實而不知以為忠，當而不知以為信；蠢動而相使，不以為賜。是故行而無迹，事而無傳。」"
"1538","zhuangzi","heaven-and-earth",12,"天地","孝子不諛其親，忠臣不諂其君，臣子之盛也。親之所言而然，所行而善，則世俗謂之不肖子；君之所言而然，所行而善，則世俗謂之不肖臣。而未知此其必然邪！世俗之所謂然而然之，所謂善而善之，則不謂之道諛之人也。然則俗固嚴於親而尊於君邪！謂己道人，則勃然作色；謂己諛人，則怫然作色。而終身道人也，終身諛人也，合譬飾辭聚眾也，是始終本末不相坐。垂衣裳，設采色，動容貌，以媚一世，而不自謂道諛，與夫人之為徒，通是非，而不自謂眾人，愚之至也。知其愚者，非大愚也；知其惑者，非大惑也。大惑者，終身不解；大愚者，終身不靈。三人行而一人惑，所適者猶可致也，惑者少也；二人惑則勞而不至，惑者勝也。而今也以天下惑，予雖有祈嚮，不可得也。不亦悲乎！"
"1539","zhuangzi","heaven-and-earth",12,"天地","大聲不入於里耳，《折楊》、《皇荂》，則嗑然而笑。是故高言不止於眾人之心，至言不出，俗言勝也。以二缶鍾惑，而所適不得矣。而今也以天下惑，予雖有祈嚮，其庸可得邪？知其不可得也而強之，又一惑也，故莫若釋之而不推。不推，誰其比憂！厲之人夜半生其子，遽取火而視之，汲汲然惟恐其似己也。"
"1540","zhuangzi","heaven-and-earth",12,"天地","百年之木，破為犧尊，青黃而文之，其斷在溝中。比犧尊於溝中之斷，則美惡有間矣，其於失性一也。跖與曾、史，行義有間矣，然其失性均也。且夫失性有五：一曰五色亂目，使目不明；二曰五聲亂耳，使耳不聰；三曰五臭薰鼻，困惾中顙；四曰五味濁口，使口厲爽；五曰趣舍滑心，使性飛揚。此五者，皆生之害也。而楊、墨乃始離跂自以為得，非吾所謂得也。夫得者困，可以為得乎？則鳩鴞之在於籠也，亦可以為得矣。且夫趣舍聲色以柴其內，皮弁、鷸冠、搢笏、紳修以約其外，內支盈於柴柵，外重纆繳，睆睆然在纆繳之中而自以為得，則是罪人交臂、歷指，而虎豹在於囊檻，亦可以為得矣。"
"1541","zhuangzi","tian-dao",13,"天道","天道運而無所積，故萬物成；帝道運而無所積，故天下歸；聖道運而無所積，故海內服。明於天，通於聖，六通四辟於帝王之德者，其自為也，昧然無不靜者矣。聖人之靜也，非曰靜也善，故靜也，萬物無足以鐃心者，故靜也。水靜則明燭鬚眉，平中準，大匠取法焉。水靜猶明，而況精神！聖人之心靜乎，天地之鑑也，萬物之鏡也。夫虛靜恬淡，寂漠無為者，天地之平而道德之至，故帝王聖人休焉。休則虛，虛則實，實者倫矣。虛則靜，靜則動，動則得矣。靜則無為，無為也，則任事者責矣。無為則俞俞，俞俞者憂患不能處，年壽長矣。夫虛靜恬淡，寂寞無為者，萬物之本也。明此以南鄉，堯之為君也；明此以北面，舜之為臣也。以此處上，帝王天子之德也；以此處下，玄聖素王之道也。以此退居而閒游，江海山林之士服；以此進為而撫世，則功大名顯而天下一也。靜而聖，動而王，無為也而尊，樸素而天下莫能與之爭美。夫明白於天地之德者，此之謂大本大宗，與天和者也；所以均調天下，與人和者也。與人和者，謂之人樂；與天和者，謂之天樂。"
"1542","zhuangzi","tian-dao",13,"天道","莊子曰：「吾師乎！吾師乎！虀萬物而不為戾，澤及萬世而不為仁，長於上古而不為壽，覆載天地、刻雕眾形而不為朽，此之謂天樂。故曰：知天樂者，其生也天行，其死也物化；靜而與陰同德，動而與陽同波。故知天樂者，無天怨，無人非，無物累，無鬼責。故曰：其動也天，其靜也地，一心定而王天下；其鬼不祟，其魂不疲，一心定而萬物服。言以虛靜推於天地，通於萬物，此之謂天樂。天樂者，聖人之心，以蓄天下也。」"
"1543","zhuangzi","tian-dao",13,"天道","夫帝王之德，以天地為宗，以道德為主，以無為為常。無為也，則用天下而有餘；有為也，則為天下用而不足。故古之人貴夫無為也。上無為也，下亦無為也，是下與上同德，下與上同德則不臣；下有為也，上亦有為也，是上與下同道，上與下同道則不主。上必無為而用天下，下必有為為天下用，此不易之道也。故古之王天下者，知雖落天地，不自慮也；辯雖彫萬物，不自說也；能雖窮海內，不自為也。天不產而萬物化，地不長而萬物育，帝王無為而天下功。故曰：莫神於天，莫富於地，莫大於帝王。故曰：帝王之德配天地。此乘天地，馳萬物，而用人群之道也。"
"1544","zhuangzi","tian-dao",13,"天道","本在於上，末在於下；要在於主，詳在於臣。三軍、五兵之運，德之末也；賞罰利害，五刑之辟，教之末也；禮法度數，形名比詳，治之末也；鐘鼓之音，羽毛之容，樂之末也；哭泣衰絰，隆殺之服，哀之末也。此五末者，須精神之運，心術之動，然後從之者也。末學者，古人有之，而非所以先也。"
"1545","zhuangzi","tian-dao",13,"天道","君先而臣從，父先而子從，兄先而弟從，長先而少從，男先而女從，夫先而婦從。夫尊卑先後，天地之行也，故聖人取象焉。天尊地卑，神明之位也；春夏先，秋冬後，四時之序也。萬物化作，萌區有狀，盛衰之殺，變化之流也。夫天地至神，而有尊卑先後之序，而況人道乎！宗廟尚親，朝廷尚尊，鄉黨尚齒，行事尚賢，大道之序也。語道而非其序者，非其道也；語道而非其道者，安取道！"
"1546","zhuangzi","tian-dao",13,"天道","是故古之明大道者，先明天而道德次之，道德已明而仁義次之，仁義已明而分守次之，分守已明而形名次之，形名已明而因任次之，因任已明而原省次之，原省已明而是非次之，是非已明而賞罰次之。賞罰已明而愚知處宜，貴賤履位，仁賢不肖襲情，必分其能，必由其名。以此事上，以此畜下，以此治物，以此修身，知謀不用，必歸其天，此之謂太平，治之至也。"
"1547","zhuangzi","tian-dao",13,"天道","故《書》曰：「有形有名。」形名者，古人有之，而非所以先也。古之語大道者，五變而形名可舉，九變而賞罰可言也。驟而語形名，不知其本也；驟而語賞罰，不知其始也。倒道而言，迕道而說者，人之所治也，安能治人！驟而語形名賞罰，此有知治之具，非知治之道；可用於天下，不足以用天下。此之謂辯士，一曲之人也。禮法度數，形名比詳，古人有之，此下之所以事上，非上之所以畜下也。"
"1548","zhuangzi","tian-dao",13,"天道","昔者舜問於堯曰：「天王之用心何如？」堯曰：「吾不敖無告，不廢窮民，苦死者，嘉孺子而哀婦人。此吾所以用心也。」舜曰：「美則美矣，而未大也。」堯曰：「然則何如？」舜曰：「天德而出寧，日月照而四時行，若晝夜之有經，雲行而雨施矣。」堯曰：「膠膠擾擾乎！子，天之合也；我，人之合也。」夫天地者，古之所大也，而黃帝、堯、舜之所共美也。故古之王天下者，奚為哉？天地而已矣。"
"1549","zhuangzi","tian-dao",13,"天道","孔子西藏書於周室，子路謀曰：「由聞周之徵藏史有老聃者，免而歸居。夫子欲藏書，則試往因焉。」孔子曰：「善。」往見老聃，而老聃不許，於是繙十二經以說。老聃中其說，曰：「大謾，願聞其要。」孔子曰：「要在仁義。」老聃曰：「請問：仁義，人之性邪？」孔子曰：「然。君子不仁則不成，不義則不生。仁義，真人之性也，又將奚為矣？」老聃曰：「請問何謂仁義？」孔子曰：「中心物愷，兼愛無私，此仁義之情也。」老聃曰：「意！幾乎後言！夫兼愛，不亦迂乎！無私焉，乃私也。夫子若欲使天下無失其牧乎？則天地固有常矣，日月固有明矣，星辰固有列矣，禽獸固有群矣，樹木固有立矣。夫子亦放德而行，循道而趨，已至矣，又何偈偈乎揭仁義，若擊鼓而求亡子焉？意！夫子亂人之性也！」"
"1550","zhuangzi","tian-dao",13,"天道","士成綺見老子而問曰：「吾聞夫子聖人也，吾固不辭遠道而來，願見，百舍重趼而不敢息。今吾觀子，非聖人也。鼠壤有餘蔬，而棄妹之者，不仁也；生熟不盡於前，而積歛無崖。」老子漠然不應。士成綺明日復見，曰：「昔者吾有刺於子，今吾心正卻矣，何故也？」老子曰：「夫巧知神聖之人，吾自以為脫焉。昔者子呼我牛也而謂之牛，呼我馬也而謂之馬。苟有其實，人與之名而弗受，再受其殃。吾服也恒服，吾非以服有服。」士成綺雁行避影，履行，遂進而問：「修身若何？」老子曰：「而容崖然，而目衝然，而顙頯然，而口闞然，而狀義然，似繫馬而止也。動而持，發也機，察而審，知巧而睹於泰，凡以為不信。邊竟有人焉，其名為竊。」"
"1551","zhuangzi","tian-dao",13,"天道","夫子曰：「夫道，於大不終，於小不遺，故萬物備。廣廣乎其無不容也，淵乎其不可測也。形德仁義，神之末也，非至人孰能定之！夫至人有世，不亦大乎！而不足以為之累。天下奮柄而不與之偕，審乎無假而不與利遷，極物之真，能守其本，故外天地，遺萬物，而神未嘗有所困也。通乎道，合乎德，退仁義，賓禮樂，至人之心有所定矣。」"
"1552","zhuangzi","tian-dao",13,"天道","世之所貴道者，書也，書不過語，語有貴也。語之所貴者，意也，意有所隨。意之所隨者，不可以言傳也，而世因貴言傳書。世雖貴之，我猶不足貴也，為其貴非其貴也。故視而可見者，形與色也；聽而可聞者，名與聲也。悲夫！世人以形色名聲為足以得彼之情！夫形色名聲果不足以得彼之情，則知者不言，言者不知，而世豈識之哉！"
"1553","zhuangzi","tian-dao",13,"天道","桓公讀書於堂上，輪扁斲輪於堂下，釋椎鑿而上，問桓公曰：「敢問公之所讀者何言邪？」公曰：「聖人之言也。」曰：「聖人在乎？」公曰：「已死矣。」曰：「然則君之所讀者，古人之糟魄已夫！」桓公曰：「寡人讀書，輪人安得議乎！有說則可，無說則死。」輪扁曰：「臣也，以臣之事觀之。斲輪，徐則甘而不固，疾則苦而不入。不徐不疾，得之於手而應於心，口不能言，有數存焉於其間。臣不能以喻臣之子，臣之子亦不能受之於臣，是以行年七十而老斲輪。古之人與其不可傳也死矣，然則君之所讀者，古人之糟魄已夫。」"
"1554","zhuangzi","revolution-of-heaven",14,"天運","天其運乎？地其處乎？日月其爭於所乎？孰主張是？孰維綱是？孰居無事推而行是？意者其有機緘而不得已邪？意者其運轉而不能自止邪？雲者為雨乎？雨者為雲乎？孰隆施是？孰居無事淫樂而勸是？風起北方，一西一東，有上彷徨，孰噓吸是？孰居無事而披拂是？敢問何故？巫咸袑曰：「來！吾語女。天有六極五常，帝王順之則治，逆之則凶。九洛之事，治成德備，監照下土，天下戴之，此謂上皇。」"
"1555","zhuangzi","revolution-of-heaven",14,"天運","商太宰蕩問仁於莊子。莊子曰：「虎狼，仁也。」曰：「何謂也？」莊子曰：「父子相親，何為不仁？」曰：「請問至仁。」莊子曰：「至仁無親。」太宰曰：「蕩聞之：無親則不愛，不愛則不孝。謂至仁不孝，可乎？」莊子曰：「不然。夫至仁尚矣，孝固不足以言之。此非過孝之言也，不及孝之言也。夫南行者至於郢，北面而不見冥山，是何也？則去之遠也。故曰：以敬孝易，以愛孝難；以愛孝易，以忘親難；忘親易，使親忘我難；使親忘我易，兼忘天下難；兼忘天下易，使天下兼忘我難。夫德遺堯、舜而不為也，利澤施於萬世，天下莫知也，豈直太息而言仁孝乎哉！夫孝悌仁義，忠信貞廉，此皆自勉以役其德者也，不足多也。故曰：至貴，國爵并焉；至富，國財并焉；至願，名譽并焉。是以道不渝。」"
"1556","zhuangzi","revolution-of-heaven",14,"天運","北門成問於黃帝曰：帝張咸池之樂於洞庭之野，吾始聞之懼，復聞之怠，卒聞之而惑，蕩蕩默默，乃不自得。」"
"1557","zhuangzi","revolution-of-heaven",14,"天運","帝曰：「女殆其然哉！吾奏之以人，徵之以天，行之以禮義，建之以太清。夫至樂者，先應之以人事，順之以天理，行之以五德，應之以自然，然後調理四時，太和萬物。四時迭起，萬物循生；一盛一衰，文武倫經；一清一濁，陰陽調和，流光其聲；蟄蟲始作，吾驚之以雷霆；其卒無尾，其始無首；一死一生，一僨一起；所常無窮，而一不可待。女故懼也。"
"1558","zhuangzi","revolution-of-heaven",14,"天運","吾又奏之以陰陽之和，燭之以日月之明；其聲能短能長，能柔能剛；變化齊一，不主故常；在谷滿谷，在阬滿阬；塗郤守神，以物為量。其聲揮綽，其名高明。是故鬼神守其幽，日月星辰行其紀。吾止之於有窮，流之於無止。予欲慮之而不能知也，望之而不能見也，逐之而不能及也，儻然立於四虛之道，倚於槁梧而吟。目知窮乎所欲見，力屈乎所欲逐，吾既不及已夫！形充空虛，乃至委蛇。汝委蛇，故怠。"
"1559","zhuangzi","revolution-of-heaven",14,"天運","吾又奏之以無怠之聲，調之以自然之命，故若混逐叢生，林樂而無形；布揮而不曳，幽昏而無聲。動於無方，居於窈冥；或謂之死，或謂之生；或謂之實，或謂之榮；行流散徙，不主常聲。世疑之，稽於聖人。聖也者，達於情而遂於命也。天機不張而五官皆備，此之謂天樂，無言而心說。故有焱氏為之頌曰：『聽之不聞其聲，視之不見其形，充滿天地，苞裏六極。』汝欲聽之而無接焉，而故惑也。"
"1560","zhuangzi","revolution-of-heaven",14,"天運","樂也者，始於懼，懼故祟；吾又次之以怠，怠故遁；卒之於惑，惑故愚；愚故道，道可載而與之俱也。」"
"1561","zhuangzi","revolution-of-heaven",14,"天運","孔子西遊於衛。顏淵問師金，曰：「以夫子之行為奚如？」師金曰：「惜乎，而夫子其窮哉！」顏淵曰：「何也？」師金曰：「夫芻狗之未陳也，盛以篋衍，巾以文繡，尸祝齊戒以將之；及其已陳也，行者踐其首脊，蘇者取而爨之而已。將復取而盛以篋衍，巾以文繡，遊居寢臥其下，彼不得夢，必且數眯焉。今而夫子，亦取先王已陳芻狗，聚弟子游居寢臥其下。故伐樹於宋，削跡於衛，窮於商、周，是非其夢邪？圍於陳、蔡之間，七日不火食，死生相與鄰，是非其眯邪？"
"1562","zhuangzi","revolution-of-heaven",14,"天運","夫水行莫如用舟，而陸行莫如用車。以舟之可行於水也而求推之於陸，則沒世不行尋常。古今非水陸與？周、魯非舟車與？今蘄行周於魯，是猶推舟於陸也，勞而無功，身必有殃。彼未知夫無方之傳，應物而不窮者也。"
"1563","zhuangzi","revolution-of-heaven",14,"天運","且子獨不見夫桔槔者乎？引之則俯，舍之則仰。彼，人之所引，非引人也，故俯仰而不得罪於人。故夫三皇、五帝之禮義法度，不矜於同而矜於治。故譬三皇、五帝之禮義法度，其猶柤梨橘柚邪！其味相反，而皆可於口。"
"1564","zhuangzi","revolution-of-heaven",14,"天運","故禮義法度者，應時而變者也。今取猨狙而衣以周公之服，彼必齕齧挽裂，盡去而後慊。觀古今之異，猶猨狙之異乎周公也。故西施病心而矉其里，其里之醜人見而美之，歸亦捧心而矉其里。其里之富人見之，堅閉門而不出；貧人見之，挈妻子而去之走。彼知矉美而不知矉之所以美。惜乎！而夫子其窮哉！」"
"1565","zhuangzi","revolution-of-heaven",14,"天運","孔子行年五十有一而不聞道，乃南之沛，見老聃。老聃曰：「子來乎？吾聞子北方之賢者也，子亦得道乎？」孔子曰：「未得也。」老子曰：「子惡乎求之哉？」曰：「吾求之於度數，五年而未得也。」老子曰：「子又惡乎求之哉？」曰：「吾求之於陰陽，十有二年而未得。」"
"1566","zhuangzi","revolution-of-heaven",14,"天運","老子曰：「然。使道而可獻，則人莫不獻之於其君；使道而可進，則人莫不進之於其親；使道而可以告人，則人莫不告其兄弟；使道而可以與人，則人莫不與其子孫。然而不可者，無佗也，中無主而不止，外無正而不行。由中出者，不受於外，聖人不出；由外入者，無主於中，聖人不隱。名，公器也，不可多取。仁義，先王之蘧廬也，止可以一宿而不可以久處，覯而多責。古之至人，假道於仁，託宿於義，以遊逍遙之虛，食於苟簡之田，立於不貸之圃。逍遙，無為也；苟簡，易養也；不貸，無出也。古者謂是采真之遊。"
"1567","zhuangzi","revolution-of-heaven",14,"天運","以富為是者，不能讓祿；以顯為是者，不能讓名；親權者，不能與人柄。操之則慄，舍之則悲，而一無所鑒，以闚其所不休者，是天之戮民也。怨、恩、取、與、諫、教、生、殺，八者，正之器也，唯循大變無所湮者，為能用之。故曰：正者，正也。其心以為不然者，天門弗開矣。」"
"1568","zhuangzi","revolution-of-heaven",14,"天運","孔子見老聃而語仁義。老聃曰：「夫播穅眯目，則天地四方易位矣；蚊虻噆膚，則通昔不寐矣。夫仁義憯然，乃憤吾心，亂莫大焉。吾子使天下無失其朴，吾子亦放風而動，總德而立矣，又奚傑然若負建鼓而求亡子者邪？夫鵠不日浴而白，烏不日黔而黑。黑白之朴，不足以為辯；名譽之觀，不足以為廣。泉涸，魚相與處於陸，相呴以溼，相濡以沫，不若相忘於江湖。」"
"1569","zhuangzi","revolution-of-heaven",14,"天運","孔子見老聃歸，三日不談。弟子問曰：「夫子見老聃，亦將何歸哉？」孔子曰：「吾乃今於是乎見龍。龍合而成體，散而成章，乘乎雲氣而養乎陰陽。予口張而不能嗋，予又何規老聃哉！」子貢曰：「然則人固有尸居而龍見，雷聲而淵默，發動如天地者乎？賜亦可得而觀乎？」遂以孔子聲見老聃。"
"1570","zhuangzi","revolution-of-heaven",14,"天運","老聃方將倨堂而應微曰：「予年運而往矣，子將何以戒我乎？」子貢曰：「夫三王、五帝之治天下不同，其係聲名一也。而先生獨以為非聖人，如何哉？」老聃曰：「小子少進！子何以謂不同？」對曰：「堯授舜，舜授禹，禹用力而湯用兵，文王順紂而不敢逆，武王逆紂而不肯順，故曰不同。」"
"1571","zhuangzi","revolution-of-heaven",14,"天運","老聃曰：「小子少進！余語汝三皇、五帝之治天下。黃帝之治天下，使民心一，民有其親死不哭而民不非也。堯之治天下，使民心親，民有為其親殺其殺而民不非也。舜之治天下，使民心競，民孕婦十月生子，子生五月而能言，不至乎孩而始誰，則人始有夭矣。禹之治天下，使民心變，人有心而兵有順，殺盜非殺，人自為種而天下耳，是以天下大駭，儒、墨皆起。其作始有倫，而今乎婦女，何言哉！余語汝：三皇、五帝之治天下，名曰治之，而亂莫甚焉。三皇之知，上悖日月之明，下睽山川之精，中墮四時之施。其知憯於蠣蠆之尾，鮮規之獸，莫得安其性命之情者，而猶自以為聖人，不可恥乎？其無恥也！」子貢蹴蹴然立不安。"
"1572","zhuangzi","revolution-of-heaven",14,"天運","孔子謂老聃曰：「丘治《詩》、《書》、《禮》、《樂》、《易》、《春秋》六經，自以為久矣，孰知其故矣，以奸者七十二君，論先王之道而明周、召之跡，一君無所鉤用。甚矣夫！人之難說也，道之難明邪！」"
"1573","zhuangzi","revolution-of-heaven",14,"天運","老子曰：「幸矣，子之不遇治世之君也！夫六經，先王之陳跡也，豈其所以跡哉！今子之所言，猶迹也。夫迹，履之所出，而迹豈履哉！夫白鶂之相視，眸子不運而風化；蟲，雄鳴於上風，雌應於下風而風化。類自為雌雄，故風化。性不可易，命不可變，時不可止，道不可壅。苟得其道，無自而不可；失焉者，無自而可。」"
"1574","zhuangzi","revolution-of-heaven",14,"天運","孔子不出三月，復見，曰：「丘得之矣。烏鵲孺，魚傅沫，細要者化，有弟而兄啼。久矣夫，丘不與化為人！不與化為人，安能化人！」老子曰：「可。丘得之矣。」"
"1575","zhuangzi","ingrained-ideas",15,"刻意","刻意尚行，離世異俗，高論怨誹，為亢而已矣，此山谷之士，非世之人，枯槁赴淵者之所好也。語仁義忠信，恭儉推讓，為修而已矣，此平世之士，教誨之人，遊居學者之所好也。語大功，立大名，禮君臣，正上下，為治而已矣，此朝廷之士，尊主強國之人，致功并兼者之所好也。就藪澤，處閒曠，釣魚閒處，無為而已矣，此江海之士，避世之人，閒暇者之所好也。吹呴呼吸，吐故納新，熊經鳥申，為壽而已矣，此道引之士，養形之人，彭祖壽考者之所好也。"
"1576","zhuangzi","ingrained-ideas",15,"刻意","若夫不刻意而高，無仁義而修，無功名而治，無江海而閒，不道引而壽，無不忘也，無不有也，澹然無極而眾美從之，此天地之道，聖人之德也。"
"1577","zhuangzi","ingrained-ideas",15,"刻意","故曰：夫恬惔寂寞，虛無無為，此天地之平而道德之質也。"
"1578","zhuangzi","ingrained-ideas",15,"刻意","故曰：聖人休，休焉則平易矣，平易則恬惔矣。平易恬惔，則憂患不能入，邪氣不能襲，故其德全而神不虧。"
"1579","zhuangzi","ingrained-ideas",15,"刻意","故曰：聖人之生也天行，其死也物化；靜而與陰同德，動而與陽同波；不為福先，不為禍始；感而後應，迫而後動，不得已而後起。去知與故，循天之理，故無天災，無物累，無人非，無鬼責。其生若浮，其死若休；不思慮，不豫謀；光矣而不耀，信矣而不期；其寢不夢，其覺無憂；其神純粹，其魂不罷。虛無恬惔，乃合天德。"
"1580","zhuangzi","ingrained-ideas",15,"刻意","故曰：悲樂者，德之邪；喜怒者，道之過；好惡者，德之失。故心不憂樂，德之至也；一而不變，靜之至也；無所於忤，虛之至也；不與物交，惔之至也；無所於逆，粹之至也。"
"1581","zhuangzi","ingrained-ideas",15,"刻意","故曰：形勞而不休則弊，精用而不已則勞，勞則竭。水之性，不雜則清，莫動則平，鬱閉而不流，亦不能清，天德之象也。"
"1582","zhuangzi","ingrained-ideas",15,"刻意","故曰：純粹而不雜，靜一而不變，惔而無為，動而以天行，此養神之道也。"
"1583","zhuangzi","ingrained-ideas",15,"刻意","夫有干、越之劍者，柙而藏之，不敢用也，寶之至也。精神四達並流，無所不極，上際於天，下蟠於地，化育萬物，不可為象，其名為同帝。純素之道，惟神是守，守而勿失，與神為一，一之精通，合於天倫。野語有之曰：「眾人重利，廉士重名，賢人尚志，聖人貴精。」故素也者，謂其無所與雜也；純也者，謂其不虧其神也。能體純素，謂之真人。"
"1584","zhuangzi","correcting-the-nature",16,"繕性","繕性於俗，俗學以求復其初，滑欲於俗，思以求致其明，謂之蔽蒙之民。"
"1585","zhuangzi","correcting-the-nature",16,"繕性","古之治道者，以恬養知；知生而無以知為也，謂之以知養恬。知與恬交相養，而和理出其性。夫德，和也；道，理也。德無不容，仁也；道無不理，義也；義明而物親，忠也；中純實而反乎情，樂也；信行容體而順乎文，禮也。禮樂遍行，則天下亂矣。彼正而蒙己德，德則不冒，冒則物必失其性也。"
"1586","zhuangzi","correcting-the-nature",16,"繕性","古之人在混芒之中，與一世而得澹漠焉。當是時也，陰陽和靜，鬼神不擾，四時得節，萬物不傷，群生不夭，人雖有知，無所用之，此之謂至一。當是時也，莫之為而常自然。"
"1587","zhuangzi","correcting-the-nature",16,"繕性","逮德下衰，及燧人、伏羲始為天下，是故順而不一。德又下衰，及神農、黃帝始為天下，是故安而不順。德又下衰，及唐、虞始為天下，興治化之流，澆淳散朴，離道以善，險德以行，然後去性而從於心。心與心識知而不足以定天下，然後附之以文，益之以博。文滅質，博溺心，然後民始惑亂，無以反其性情而復其初。"
"1588","zhuangzi","correcting-the-nature",16,"繕性","由是觀之，世喪道矣，道喪世矣。世與道交相喪也。道之人何由興乎世，世亦何由興乎道哉！道無以興乎世，世無以興乎道，雖聖人不在山林之中，其德隱矣。隱，故不自隱。古之所謂隱士者，非伏其身而弗見也，非閉其言而不出也，非藏其知而不發也，時命大謬也。當時命而大行乎天下，則反一無跡；不當時命而大窮乎天下，則深根寧極而待。此存身之道也。古之行身者，不以辯飾知，不以知窮天下，不以知窮德，危然處其所而反其性，己又何為哉！道固不小行，德固不小識。小識傷德，小行傷道。故曰：正己而已矣。"
"1589","zhuangzi","correcting-the-nature",16,"繕性","樂全之謂得志。古之所謂得志者，非軒冕之謂也，謂其無以益其樂而已矣。今之所謂得志者，軒冕之謂也。軒冕在身，非性命也，物之儻來，寄者也。寄之，其來不可圉，其去不可止。故不為軒冕肆志，不為窮約趨俗，其樂彼與此同，故無憂而已矣。今寄去則不樂，由是觀之，雖樂，未嘗不荒也。故曰：喪己於物，失性於俗者，謂之倒置之民。"
"1590","zhuangzi","floods-of-autumn",17,"秋水","秋水時至，百川灌河，涇流之大，兩涘渚崖之間，不辯牛馬。於是焉河伯欣然自喜，以天下之美為盡在己。順流而東行，至於北海，東面而視，不見水端，於是焉河伯始旋其面目，望洋向若而歎，曰：「野語有之曰『聞道百，以為莫己若』者，我之謂也。且夫我嘗聞少仲尼之聞而輕伯夷之義者，始吾弗信，今我睹子之難窮也，吾非至於子之門則殆矣，吾長見笑於大方之家。」"
"1591","zhuangzi","floods-of-autumn",17,"秋水","北海若曰：「井蛙不可以語於海者，拘於虛也；夏蟲不可以語於冰者，篤於時也；曲士不可以語於道者，束於教也。今爾出於崖涘，觀於大海，乃知爾醜，爾將可與語大理矣。天下之水，莫大於海，萬川歸之，不知何時止而不盈；尾閭泄之，不知何時已而不虛；春秋不變，水旱不知。此其過江河之流，不可為量數。而吾未嘗以此自多者，自以比形於天地而受氣於陰陽，吾在天地之間，猶小石小木之在大山也，方存乎見少，又奚以自多！計四海之在天地之間也，不似礨空之在大澤乎？計中國之在海內，不似稊米之在大倉乎？號物之數謂之萬，人處一焉；人卒九州，穀食之所生，舟車之所通，人處一焉。此其比萬物也，不似豪末之在於馬體乎？五帝之所連，三王之所爭，仁人之所憂，任士之所勞，盡此矣。伯夷辭之以為名，仲尼語之以為博，此其自多也，不似爾向之自多於水乎？」"
"1592","zhuangzi","floods-of-autumn",17,"秋水","河伯曰：「然則吾大天地而小毫末可乎？」北海若曰：「否。夫物，量無窮，時無止，分無常，終始無故。是故大知觀於遠近，故小而不寡，大而不多，知量無窮；證曏今故，故遙而不悶，掇而不跂，知時無止；察乎盈虛，故得而不喜，失而不憂，知分之無常也；明乎坦塗，故生而不說，死而不禍，知終始之不可故也。計人之所知，不若其所不知；其生之時，不若未生之時。以其至小，求窮其至大之域，是故迷亂而不能自得也。由此觀之，又何以知毫末之足以定至細之倪！又何以知天地之足以窮至大之域！」"
"1593","zhuangzi","floods-of-autumn",17,"秋水","河伯曰：「世之議者皆曰：『至精無形，至大不可圍。』是信情乎？」北海若曰：「夫自細視大者不盡，自大視細者不明。夫精，小之微也，垺，大之殷也，故異便。此勢之有也。夫精粗者，期於有形者也；無形者，數之所不能分也；不可圍者，數之所不能窮也。可以言論者，物之粗也；可以意致者，物之精也；言之所不能論，意之所不能察致者，不期精粗焉。是故大人之行，不出乎害人，不多仁恩；動不為利，不賤門隸；貨財弗爭，不多辭讓；事焉不惜人，不多食乎力，不賤貪污；行殊乎俗，不多辟異；為在從眾，不賤佞諂；世之爵祿不足以為勸，戮恥不足以為辱；知是非之不可為分，細大之不可為倪。聞曰：『道人不聞，至德不得，大人無己，約分之至也。」"
"1594","zhuangzi","floods-of-autumn",17,"秋水","河伯曰：「若物之外，若物之內，惡至而倪貴賤？惡至而倪小大？」北海若曰：「以道觀之，物無貴賤；以物觀之，自貴而相賤：以俗觀之，貴賤不在己。以差觀之，因其所大而大之，則萬物莫不大；因其所小而小之，則萬物莫不小。知天地之為稊米也，知豪末之為丘山也，則差數等矣。以功觀之，因其所有而有之，則萬物莫不有；因其所無而無之，則萬物莫不無。知東西之相反，而不可以相無，則功分定矣。以趣觀之，因其所然而然之，則萬物莫不然；因其所非而非之，則萬物莫不非。知堯、桀之自然而相非，則趣操睹矣。昔者堯、舜讓而帝，之、噲讓而絕；湯、武爭而王，白公爭而滅。由此觀之，爭讓之禮，堯、桀之行，貴賤有時，未可以為常也。梁麗可以衝城，而不可以窒穴，言殊器也；騏驥驊騮，一日而馳千里，捕鼠不如狸狌，言殊技也；鴟鵂夜撮蚤，察毫末，晝出瞋目而不見丘山，言殊性也。故曰：蓋師是而無非，師治而無亂乎？是未明天地之理，萬物之情者也。是猶師天而無地，師陰而無陽，其不可行明矣。然且語而不舍，非愚則誣也。帝王殊禪，三代殊繼。差其時，逆其俗者，謂之篡夫；當其時，順其俗者，謂之義徒。默默乎河伯！女惡知貴賤之門，大小之家！」"
"1595","zhuangzi","floods-of-autumn",17,"秋水","河伯曰：「然則我何為乎？何不為乎？吾辭受趣舍，吾終奈何？」北海若曰：「以道觀之，何貴何賤，是謂反衍，無拘而志，與道大蹇。何少何多，是謂謝施，無一而行，與道參差。嚴乎若國之有君，其無私德；繇繇乎若祭之有社，其無私福；泛泛乎其若四方之無窮，其無所畛域。兼懷萬物，其孰承翼？是謂無方。萬物一齊，孰短孰長？道無終始，物有死生，不恃其成；一虛一滿，不位乎其形。年不可舉，時不可止；消息盈虛，終則有始。是所以語大義之方，論萬物之理也。物之生也若驟若馳，無動而不變，無時而不移。何為乎？何不為乎？夫固將自化。」"
"1596","zhuangzi","floods-of-autumn",17,"秋水","河伯曰：「然則何貴於道邪？」北海若曰：「知道者必達於理，達於理者必明於權，明於權者不以物害己。至德者，火弗能熱，水弗能溺，寒暑弗能害，禽獸弗能賊。非謂其薄之也，言察乎安危，寧於禍福，謹於去就，莫之能害也。故曰：天在內，人在外，德在乎天。知天人之行，本乎天，位乎得。蹢䠱而屈伸，反要而語極。」曰：「何謂天？何謂人？」北海若曰：「牛馬四足，是謂天；落馬首，穿牛鼻，是謂人。故曰：無以人滅天，無以故滅命，無以得殉名。謹守而勿失，是謂反其真。」"
"1597","zhuangzi","floods-of-autumn",17,"秋水","夔憐蚿，蚿憐蛇，蛇憐風，風憐目，目憐心。"
"1598","zhuangzi","floods-of-autumn",17,"秋水","夔謂蚿曰：「吾以一足趻踔而行，予無如矣。今子之使萬足，獨奈何？」蚿曰：「不然。子不見夫唾者乎？噴則大者如珠，小者如霧，雜而下者不可勝數也。今予動吾天機，而不知其所以然。」"
"1599","zhuangzi","floods-of-autumn",17,"秋水","蚿謂蛇曰：「吾以眾足行，而不及子之無足，何也？」蛇曰：「夫天機之所動，何可易邪？吾安用足哉！」"
"1600","zhuangzi","floods-of-autumn",17,"秋水","蛇謂風曰：「予動吾脊脅而行，則有似也。今子蓬蓬然起於北海，蓬蓬然入於南海，而似無有，何也？」風曰：「然。予蓬蓬然起於北海而入於南海也，然而指我則勝我，䠓我亦勝我。雖然，夫折大木，蜚大屋者，唯我能也，故以眾小不勝為大勝也。為大勝者，唯聖人能之。」"
"1601","zhuangzi","floods-of-autumn",17,"秋水","孔子遊於匡，宋人圍之數匝，而絃歌不惙。子路入見，曰：「何夫子之娛也？」孔子曰：「來！吾語女。我諱窮久矣，而不免，命也；求通久矣，而不得，時也。當堯、舜而天下無窮人，非知得也，當桀，紂而天下無通人，非知失也，時勢適然。夫水行不避蛟龍者，漁父之勇也；陸行不避兕虎者，獵夫之勇也；白刃交於前，視死若生者，烈士之勇也；知窮之有命，知通之有時，臨大難而不懼者，聖人之勇也。由處矣！吾命有所制矣。」無幾何，將甲者進，辭曰：「以為陽虎也，故圍之；今非也，請辭而退。」"
"1602","zhuangzi","floods-of-autumn",17,"秋水","公孫龍問於魏牟曰：「龍少學先生之道，長而明仁義之行，合同異，雜堅白，然不然，可不可，困百家之知，窮眾口之辯，吾自以為至達已。今吾聞莊子之言，汒焉異之，不知論之不及與，知之弗若與？今吾無所開吾喙，敢問其方。」"
"1603","zhuangzi","floods-of-autumn",17,"秋水","公子牟隱机太息，仰天而笑曰：「子獨不聞夫埳井之鼃乎？謂東海之鱉曰：『吾樂與！出跳梁乎井幹之上，入休乎缺甃之崖，赴水則接腋持頤，蹶泥則沒足滅跗，還虷蟹與科斗，莫吾能若也。且夫擅一壑之水，而跨跱埳井之樂，此亦至矣，夫子奚不時來入觀乎？』東海之鱉左足未入，而右膝已縶矣。於是逡巡而卻，告之海曰：『夫千里之遠，不足以舉其大；千仞之高，不足以極其深。禹之時，十年九潦，而水弗為加益；湯之時，八年七旱，而崖不為加損。夫不為頃久推移，不以多少進退者，此亦東海之大樂也。』於是埳井之鼃聞之，適適然驚，規規然自失也。且夫知不知是非之竟，而猶欲觀於莊子之言，是猶使蚊負山，商蚷馳河也，必不勝任矣。且夫知不知論極妙之言，而自適一時之利者，是非埳井之鼃與？且彼方跐黃泉而登大皇，無南無北，奭然四解，淪於不測；無東無西，始於玄冥，反於大通。子乃規規然而求之以察，索之以辯，是直用管窺天，用錐指地也，不亦小乎！子往矣！且子獨不聞壽陵餘子之學行於邯鄲與？未得國能，又失其故行矣，直匍匐而歸耳。今子不去，將忘子之故，失子之業。」"
"1604","zhuangzi","floods-of-autumn",17,"秋水","公孫龍口呿而不合，舌舉而不下，乃逸而走。"
"1605","zhuangzi","floods-of-autumn",17,"秋水","莊子釣於濮水，楚王使大夫二人往先焉，曰：「願以境內累矣！」莊子持竿不顧，曰：「吾聞楚有神龜，死已三千歲矣，王巾笥而藏之廟堂之上。此龜者，寧其死為留骨而貴乎，寧其生而曳尾於塗中乎？」二大夫曰：「寧生而曳尾塗中。」莊子曰：「往矣！吾將曳尾於塗中。」"
"1606","zhuangzi","floods-of-autumn",17,"秋水","惠子相梁，莊子往見之。或謂惠子曰：「莊子來，欲代子相。」於是惠子恐，搜於國中三日三夜。莊子往見之，曰：「南方有鳥，其名為鵷鶵，子知之乎？夫鵷鶵發於南海而飛於北海，非梧桐不止，非練實不食，非醴泉不飲。於是鴟得腐鼠，鵷鶵過之，仰而視之曰：『嚇！』今子欲以子之梁國而嚇我邪？」"
"1607","zhuangzi","floods-of-autumn",17,"秋水","莊子與惠子遊於濠梁之上。莊子曰：「儵魚出遊從容，是魚樂也。」惠子曰：「子非魚，安知魚之樂？」莊子曰：「子非我，安知我不知魚之樂？」惠子曰：「我非子，固不知子矣；子固非魚也，子之不知魚之樂全矣。」莊子曰：「請循其本。子曰『汝安知魚樂』云者，既已知吾知之而問我，我知之濠上也。」"
"1608","zhuangzi","perfect-enjoyment",18,"至樂","天下有至樂無有哉？有可以活身者無有哉？今奚為奚據？奚避奚處？奚就奚去？奚樂奚惡？"
"1609","zhuangzi","perfect-enjoyment",18,"至樂","夫天下之所尊者，富貴壽善也；所樂者，身安、厚味、美服、好色、音聲也；所下者，貧賤夭惡也；所苦者，身不得安逸，口不得厚味，形不得美服，目不得好色，耳不得音聲；若不得者，則大憂以懼。其為形也亦愚哉！"
"1610","zhuangzi","perfect-enjoyment",18,"至樂","夫富者，苦身疾作，多積財而不得盡用，其為形也亦外矣。夫貴者，夜以繼日，思慮善否，其為形也亦疏矣。人之生也，與憂俱生，壽者惛惛，久憂不死，何苦也！其為形也亦遠矣。烈士為天下見善矣，未足以活身。吾未知善之誠善邪，誠不善邪？若以為善矣，不足活身；以為不善矣，足以活人。故曰：「忠諫不聽，蹲循勿爭。」故夫子胥爭之以殘其形，不爭，名亦不成。誠有善無有哉？今俗之所為與其所樂，吾又未知樂之果樂邪，果不樂邪？吾觀夫俗之所樂，舉群趣者，誙誙然如將不得已，而皆曰樂者，吾未之樂也，亦未之不樂也。果有樂無有哉？吾以無為誠樂矣，又俗之所大苦也。故曰：「至樂無樂，至譽無譽。」"
"1611","zhuangzi","perfect-enjoyment",18,"至樂","天下是非果未可定也。雖然，無為可以定是非。至樂活身，唯無為幾存。請嘗試言之。天無為以之清，地無為以之寧，故兩無為相合，萬物皆化。芒乎芴乎，而無從出乎！芴乎芒乎，而無有象乎！萬物職職，皆從無為殖。故曰：「天地無為也，而無不為也。」人也，孰能得無為哉！"
"1612","zhuangzi","perfect-enjoyment",18,"至樂","莊子妻死，惠子弔之，莊子則方箕踞鼓盆而歌。惠子曰：「與人居長子，老身死，不哭亦足矣，又鼓盆而歌，不亦甚乎！」莊子曰：「不然。是其始死也，我獨何能無概然！察其始而本無生，非徒無生也，而本無形，非徒無形也，而本無氣。雜乎芒芴之間，變而有氣，氣變而有形，形變而有生，今又變而之死，是相與為春秋冬夏四時行也。人且偃然寢於巨室，而我噭噭然隨而哭之，自以為不通乎命，故止也。」"
"1613","zhuangzi","perfect-enjoyment",18,"至樂","支離叔與滑介叔觀於冥伯之丘，崑崙之虛，黃帝之所休。俄而柳生其左肘，其意蹶蹶然惡之。支離叔曰：「子惡之乎？」滑介叔曰：「亡。予何惡？生者，假借也；假之而生生者，塵垢也。死生為晝夜。且吾與子觀化而化及我，我又何惡焉？」"
"1614","zhuangzi","perfect-enjoyment",18,"至樂","莊子之楚，見空髑髏，髐然有形，撽以馬捶，因而問之曰：「夫子貪生失理，而為此乎？將子有亡國之事，斧鉞之誅，而為此乎？將子有不善之行，愧遺父母妻子之醜，而為此乎？將子有凍餒之患，而為此乎？將子之春秋故及此乎？」於是語卒，援髑髏枕而臥。"
"1615","zhuangzi","perfect-enjoyment",18,"至樂","夜半，髑髏見夢曰：「子之談者似辯士。視子所言，皆生人之累也，死則無此矣。子欲聞死之說乎？」莊子曰：「然。」髑髏曰：「死，無君於上，無臣於下，亦無四時之事，從然以天地為春秋，雖南面王樂，不能過也。」莊子不信，曰：「吾使司命復生子形，為子骨肉肌膚，反子父母妻子、閭里、知識，子欲之乎？」髑髏深矉蹙頞曰：「吾安能棄南面王樂而復為人間之勞乎？」"
"1616","zhuangzi","perfect-enjoyment",18,"至樂","顏淵東之齊，孔子有憂色。子貢下席而問曰：「小子敢問：回東之齊，夫子有憂色，何邪？」孔子曰：「善哉汝問！昔者管子有言，丘甚善之，曰：『褚小者不可以懷大，綆短者不可以汲深。』夫若是者，以為命有所成而形有所適也，夫不可損益。吾恐回與齊侯言堯、舜、黃帝之道，而重以燧人、神農之言。彼將內求於己而不得，不得則惑，人惑則死。且女獨不聞邪？昔者海鳥止於魯郊，魯侯御而觴之於廟，奏九韶以為樂，具太牢以為善。鳥乃眩視憂悲，不敢食一臠，不敢飲一杯，三日而死。此以己養養鳥也，非以鳥養養鳥也。夫以鳥養養鳥者，宜栖之深林，遊之壇陸，浮之江湖，食之鰍鰷，隨行列而止，委蛇而處。彼唯人言之惡聞，奚以夫譊譊為乎！咸池、九韶之樂，張之洞庭之野，鳥聞之而飛，獸聞之而走，魚聞之而下入，人卒聞之，相與還而觀之。魚處水而生，人處水而死，故必相與異，其好惡故異也。故先聖不一其能，不同其事。名止於實，義設於適，是之謂條達而福持。」"
"1617","zhuangzi","perfect-enjoyment",18,"至樂","列子行食於道，從見百歲髑髏，攓蓬而指之曰：「唯予與汝知而未嘗死，未嘗生也。若果養乎？予果歡乎？」"
"1618","zhuangzi","perfect-enjoyment",18,"至樂","種有幾，得水則為㡭，得水土之際則為蛙蠙之衣，生於陵屯則為陵舄，陵舄得鬱棲則為烏足，烏足之根為蠐螬，其葉為蝴蝶。胡蝶，胥也化而為蟲，生於灶下，其狀若脫，其名為鴝掇。鴝掇千日為鳥，其名曰乾餘骨。乾餘骨之沬為斯彌，斯彌為食醯。頤輅生乎食醯，黃軦生乎九猷，瞀芮生乎腐蠸。羊奚比乎不筍，久竹生青寧，青寧生程，程生馬，馬生人，人又反入於機。萬物皆出於機，皆入於機。"
"1619","zhuangzi","full-understanding-of-life",19,"達生","達生之情者，不務生之所無以為；達命之情者，不務知之所無奈何。養形必先之以物，物有餘而形不養者有之矣；有生必先無離形，形不離而生亡者有之矣。生之來不能卻，其去不能止。悲夫！世之人以為養形足以存生，而養形果不足以存生，則世奚足為哉！雖不足為而不可不為者，其為不免矣。"
"1620","zhuangzi","full-understanding-of-life",19,"達生","夫欲免為形者，莫如棄世。棄世則無累，無累則正平，正平則與彼更生，更生則幾矣。事奚足棄而生奚足遺？棄事則形不勞，遺生則精不虧。夫形全精復，與天為一。天地者，萬物之父母也，合則成體，散則成始。形精不虧，是謂能移；精而又精，反以相天。"
"1621","zhuangzi","full-understanding-of-life",19,"達生","子列子問關尹曰：「至人潛行不窒，蹈火不熱，行乎萬物之上而不慄。請問何以至於此？」關尹曰：「是純氣之守也，非知巧果敢之列。居！吾語女。凡有貌象聲色者，皆物也，物與物何以相遠？夫奚足以至乎先？是色而已。則物之造乎不形，而止乎無所化，夫得是而窮之者，物焉得而止焉！彼將處乎不淫之度，而藏乎無端之紀，遊乎萬物之所終始，壹其性，養其氣，合其德，以通乎物之所造。夫若是者，其天守全，其神無郤，物奚自入焉！夫醉者之墜車，雖疾不死。骨節與人同，而犯害與人異，其神全也，乘亦不知也，墜亦不知也，死生驚懼不入乎其胷中，是故遻物而不慴。彼得全於酒而猶若是，而況得全於天乎！聖人藏於天，故莫之能傷也。」復讎者不折鏌、干，雖有忮心者不怨飄瓦，是以天下平均。故無攻戰之亂，無殺戮之刑者，由此道也。不開人之天，而開天之天，開天者德生，開人者賊生。不厭其天，不忽於人，民幾乎以其真。"
"1622","zhuangzi","full-understanding-of-life",19,"達生","仲尼適楚，出於林中，見痀僂者承蜩，猶掇之也。仲尼曰：「子巧乎？有道邪？」曰：「我有道也。五六月累丸，二而不墜，則失者錙銖；累三而不墜，則失者十一；累五而不墜，猶掇之也。吾處身也若厥株拘，吾執臂也若槁木之枝，雖天地之大，萬物之多，而唯蜩翼之知。吾不反不側，不以萬物易蜩之翼，何為而不得！」孔子顧謂弟子曰：「用志不分，乃凝於神，其痀僂丈人之謂乎！」"
"1623","zhuangzi","full-understanding-of-life",19,"達生","顏淵問仲尼曰：「吾嘗濟乎觴深之淵，津人操舟若神。吾問焉，曰：『操舟可學邪？』曰：『可。善游者數能。若乃夫沒人，則未嘗見舟而便操之也。』吾問焉而不吾告，敢問何謂也？」仲尼曰：「善游者數能，忘水也。若乃夫沒人之未嘗見舟而便操之也，彼視淵若陵，視舟之覆猶其車卻也。覆卻萬方陳乎前而不得入其舍，惡往而不暇！以瓦注者巧，以鉤注者憚，以黃金注者殙。其巧一也，而有所矜，則重外也。凡外重者內拙。」"
"1624","zhuangzi","full-understanding-of-life",19,"達生","田開之見周威公。威公曰：「吾聞祝腎學生。吾子與祝腎游，亦何聞焉？」田開之曰：「開之操拔篲以倚門庭，亦何聞於夫子！」威公曰：「田子無讓！寡人願聞之。」開之曰：「聞之夫子曰：『善養生者，若牧羊然，視其後者而鞭之。』」威公曰：「何謂也？」田開之曰：「魯有單豹者，巖居而水飲，不與民共利，行年七十而猶有嬰兒之色，不幸遇餓虎，餓虎殺而食之。有張毅者，高門、懸薄，無不走也，行年四十而有內熱之病以死。豹養其內而虎食其外，毅養其外而病攻其內，此二子者，皆不鞭其後者也。」"
"1625","zhuangzi","full-understanding-of-life",19,"達生","仲尼曰：「無入而藏，無出而陽，柴立其中央。三者若得，其名必極。夫畏塗者，十殺一人，則父子兄弟相戒也，必盛卒徒而後敢出焉，不亦知乎！人之所取畏者，衽席之上，飲食之間，而不知為之戒者，過也。」"
"1626","zhuangzi","full-understanding-of-life",19,"達生","祝宗人玄端以臨牢筴，說彘曰：「汝奚惡死？吾將三月豢汝，十日戒，三日齊，藉白茅，加汝肩尻乎彫俎之上，則汝為之乎？」為彘謀曰：「不如食以糠糟，而錯之牢筴之中。」自為謀，則苟生有軒冕之尊，死得於腞、楯之上，聚僂之中，則為之。為彘謀則去之，自為謀則取之，所異彘者何也？"
"1627","zhuangzi","full-understanding-of-life",19,"達生","桓公田於澤，管仲御，見鬼焉。公撫管仲之手曰：「仲父何見？」對曰：「臣無所見。」公反，誒詒為病，數日不出。齊士有皇子告敖者曰：「公則自傷，鬼惡能傷公！夫忿滀之氣，散而不反，則為不足；上而不下，則使人善怒；下而不上，則使人善忘；不上不下，中身當心，則為病。」桓公曰：「然則有鬼乎？」曰：「有。沈有履，灶有髻。戶內之煩壤，雷霆處之；東北方之下者，倍阿、鮭蠪躍之；西北方之下者，則泆陽處之。水有罔象，丘有峷，山有夔，野有彷徨，澤有委蛇。」公曰：「請問委蛇之狀何如？」皇子曰：「委蛇，其大如轂，其長如轅，紫衣而朱冠。其為物也惡，聞雷車之聲，則捧其首而立。見之者殆乎霸。」桓公囅然而笑曰：「此寡人之所見者也。」於是正衣冠與之坐，不終日而不知病之去也。"
"1628","zhuangzi","full-understanding-of-life",19,"達生","紀渻子為王養鬥雞。十日而問：「雞已乎？」曰：「未也。方虛憍而恃氣。」十日又問。曰：「未也。猶應嚮景。」十日又問。曰：「未也。猶疾視而盛氣。」十日又問。曰：「幾矣。雞雖有鳴者，已無變矣，望之似木雞矣，其德全矣，異雞無敢應者，反走矣。」"
"1629","zhuangzi","full-understanding-of-life",19,"達生","孔子觀於呂梁，縣水三十仞，流沫四十里，黿鼉魚龞之所不能游也。見一丈夫游之，以為有苦而欲死也，使弟子並流而拯之。數百步而出，被髮行歌而游於塘下。孔子從而問焉，曰：「吾以子為鬼，察子則人也。請問蹈水有道乎？」曰：「亡，吾無道。吾始乎故，長乎性，成乎命。與齊俱入，與汩偕出，從水之道而不為私焉。此吾所以蹈之也。」孔子曰：「何謂始乎故，長乎性，成乎命？」曰：「吾生於陵而安於陵，故也；長於水而安於水，性也；不知吾所以然而然，命也。」"
"1630","zhuangzi","full-understanding-of-life",19,"達生","梓慶削木為鐻，鐻成，見者驚猶鬼神。魯侯見而問焉，曰：「子何術以為焉？」對曰：「臣工人，何術之有！雖然，有一焉。臣將為鐻，未嘗敢以耗氣也，必齊以靜心。齊三日，而不敢懷慶賞爵祿；齊五日，不敢懷非譽巧拙；齊七日，輒然忘吾有四枝形體也。當是時也，無公朝，其巧專而外骨消；然後入山林，觀天性；形軀至矣，然後成見鐻，然後加手焉；不然則已。則以天合天，器之所以疑神者，其是與？」"
"1631","zhuangzi","full-understanding-of-life",19,"達生","東野稷以御見莊公，進退中繩，左右旋中規。莊公以為文弗過也，使之鉤百而反。顏闔遇之，入見曰：「稷之馬將敗。」公密而不應。少焉，果敗而反。公曰：「子何以知之？」曰：「其馬力竭矣，而猶求焉，故曰敗。」"
"1632","zhuangzi","full-understanding-of-life",19,"達生","工倕旋而蓋規矩，指與物化，而不以心稽，故其靈臺一而不桎。忘足，履之適也；忘要，帶之適也；知忘是非，心之適也；不內變，不外從，事會之適也。始乎適而未嘗不適者，忘適之適也。"
"1633","zhuangzi","full-understanding-of-life",19,"達生","有孫休者，踵門而詫子扁慶子曰：「休居鄉不見謂不修，臨難不見謂不勇，然而田原不遇歲，事君不遇世，賓於鄉里，逐於州部，則胡罪乎天哉？休惡遇此命也？」扁子曰：「子獨不聞夫至人之自行邪？忘其肝膽，遺其耳目，芒然彷徨乎塵垢之外，逍遙乎無事之業，是謂『為而不恃，長而不宰』。今汝飾知以驚愚，修身以明汙，昭昭乎若揭日月而行也。汝得全而形軀，具而九竅，無中道夭於聾盲跛蹇而比於人數，亦幸矣，又何暇乎天之怨哉！子往矣！」"
"1634","zhuangzi","full-understanding-of-life",19,"達生","孫子出。扁子入坐，有間，仰天而歎。弟子問曰：「先生何為歎乎？」扁子曰：「向者休來，吾告之以至人之德，吾恐其驚而遂至於惑也。」弟子曰：「不然。孫子之所言是邪，先生之所言非邪，非固不能惑是。孫子所言非邪，先生所言是邪，彼固惑而來矣，又奚罪焉？」"
"1635","zhuangzi","full-understanding-of-life",19,"達生","扁子曰：「不然。昔者有鳥止於魯郊，魯君說之，為具太牢以饗之，奏九韶以樂之，鳥乃始憂悲眩視，不敢飲食。此之謂以己養養鳥也。若夫以鳥養養鳥者，宜棲之深林，浮之江湖，食之以委蛇，則平陸而已矣。今休，款啟寡聞之民也，吾告以至人之德，譬之若載鼷以車馬，樂鴳以鐘鼓也。彼又奚能無驚乎哉？」"
"1636","zhuangzi","tree-on-the-mountain",20,"山木","莊子行於山中，見大木，枝葉盛茂，伐木者止其旁而不取也。問其故。曰：「無所可用。」莊子曰：「此木以不材得終其天年。」夫子出於山，舍於故人之家。故人喜，命豎子殺鴈而烹之。豎子請曰：「其一能鳴，其一不能鳴，請奚殺？」主人曰：「殺不能鳴者。」"
"1637","zhuangzi","tree-on-the-mountain",20,"山木","明日，弟子問於莊子曰：「昨日山中之木，以不材得終其天年；今主人之鴈，以不材死。先生將何處？」莊子笑曰：「周將處夫材與不材之間。材與不材之間，似之而非也，故未免乎累。若夫乘道德而浮游則不然。無譽無訾，一龍一蛇，與時俱化，而無肯專為；一上一下，以和為量，浮游乎萬物之祖；物物而不物於物，則胡可得而累邪！此黃帝、神農之法則也。若夫萬物之情，人倫之傳，則不然。合則離，成則毀，廉則挫，尊則議，有為則虧，賢則謀，不肖則欺，胡可得而必乎哉？悲夫！弟子志之，其唯道德之鄉乎！」"
"1638","zhuangzi","tree-on-the-mountain",20,"山木","市南宜僚見魯侯，魯侯有憂色。市南子曰：「君有憂色，何也？」魯侯曰：「吾學先王之道，修先君之業，吾敬鬼尊賢，親而行之，無須臾離居，然不免於患，吾是以憂。」"
"1639","zhuangzi","tree-on-the-mountain",20,"山木","市南子曰：「君之除患之術淺矣。夫豐狐文豹，棲於山林，伏於巖穴，靜也；夜行晝居，戒也；雖飢渴隱約，猶旦胥疏於江湖之上而求食焉，定也。然且不免於罔羅機辟之患，是何罪之有哉？其皮為之災也。今魯國獨非君之皮邪？吾願君刳形去皮，洒心去欲，而遊於無人之野。南越有邑焉，名為建德之國。其民愚而朴，少私而寡欲；知作而不知藏，與而不求其報；不知義之所適，不知禮之所將；猖狂妄行，乃蹈乎大方；其生可樂，其死可葬。吾願君去國捐俗，與道相輔而行。」"
"1640","zhuangzi","tree-on-the-mountain",20,"山木","君曰：「彼其道遠而險，又有江山，我無舟車，奈何？」市南子曰：「君無形倨，無留居，以為舟車。」"
"1641","zhuangzi","tree-on-the-mountain",20,"山木","君曰：「彼其道幽遠而無人，吾誰與為鄰？吾無糧，我無食，安得而至焉？」市南子曰：「少君之費，寡君之欲，雖無糧而乃足。君其涉於江而浮於海，望之而不見其崖，愈往而不知其所窮。送君者皆自崖而反，君自此遠矣。故有人者累，見有於人者憂。故堯非有人，非見有於人也。吾願去君之累，除君之憂，而獨與道遊於大莫之國。方舟而濟於河，有虛船來觸舟，雖有惼心之人不怒；有一人在其上，則呼張歙之；一呼而不聞，再呼而不聞，於是三呼邪，則必以惡聲隨之。向也不怒而今也怒，向也虛而今也實。人能虛己以遊世，其孰能害之！」"
"1642","zhuangzi","tree-on-the-mountain",20,"山木","北宮奢為衛靈公賦斂以為鐘，為壇乎國門之外，三月而成上下之縣。王子慶忌見而問焉，曰：「子何術之設？」奢曰：「一之間，無敢設也。奢聞之：『既彫既琢，復歸於朴。』侗乎其無識，儻乎其怠疑；萃乎芒乎，其送往而迎來；來者勿禁，往者勿止；從其彊梁，隨其曲傅，因其自窮。故朝夕賦斂而毫毛不挫，而況有大塗者乎！」"
"1643","zhuangzi","tree-on-the-mountain",20,"山木","孔子圍於陳、蔡之間，七日不火食。大公任往弔之，曰：「子幾死乎？」曰：「然。」「子惡死乎？」曰：「然。」"
"1644","zhuangzi","tree-on-the-mountain",20,"山木","任曰：「予嘗言不死之道。東海有鳥焉，其名曰意怠。其為鳥也，翂翂翐翐，而似無能；引援而飛，迫脅而棲；進不敢為前，退不敢為後；食不敢先嘗，必取其緒。是故其行列不斥，而外人卒不得害，是以免於患。直木先伐，甘井先竭。子其意者飾知以驚愚，修身以明汙，昭昭乎若揭日月而行，故不免也。昔吾聞之大成之人曰：『自伐者無功，功成者墮，名成者虧。』孰能去功與名而還與眾人！道流而不明居，得行而不名處；純純常常，乃比於狂；削跡捐勢，不為功名。是故無責於人，人亦無責焉。至人不聞，子何喜哉？」"
"1645","zhuangzi","tree-on-the-mountain",20,"山木","孔子曰：「善哉！」辭其交遊，去其弟子，逃於大澤；衣裘褐，食杼栗；入獸不亂群，入鳥不亂行。鳥獸不惡，而況人乎！"
"1646","zhuangzi","tree-on-the-mountain",20,"山木","孔子問子桑雽曰：「吾再逐於魯，伐樹於宋，削跡於衛，窮於商、周，圍於陳、蔡之間。吾犯此數患，親交益疏，徒友益散，何與？」"
"1647","zhuangzi","tree-on-the-mountain",20,"山木","子桑雽曰：「子獨不聞假人之亡與？林回棄千金之璧，負赤子而趨。或曰：『為其布與？赤子之布寡矣。為其累與？赤子之累多矣。棄千金之璧，負赤子而趨，何也？』林回曰：『彼以利合，此以天屬也。』夫以利合者，迫窮禍患害相棄也；以天屬者，迫窮禍患害相收也。夫相收之與相棄亦遠矣。且君子之交淡若水，小人之交甘若醴；君子淡以親，小人甘以絕。彼無故以合者，則無故以離。」"
"1648","zhuangzi","tree-on-the-mountain",20,"山木","孔子曰：「敬聞命矣。」徐行翔佯而歸，絕學捐書，弟子無挹於前，其愛益加進。"
"1649","zhuangzi","tree-on-the-mountain",20,"山木","異日，桑雽又曰：「舜之將死，真泠禹曰：『汝戒之哉！形莫若緣，情莫若率。緣則不離，率則不勞；不離不勞，則不求文以待形；不求文以待形，固不待物。』」"
"1650","zhuangzi","tree-on-the-mountain",20,"山木","莊子衣大布而補之，正緳係履而過魏王。魏王曰：「何先生之憊邪？」莊子曰：「貧也，非憊也。士有道德不能行，憊也。衣弊履穿，貧也，非憊也，此所謂非遭時也。王獨不見夫騰猿乎？其得柟、梓、豫、章也，攬蔓其枝，而王長其間，雖羿、蓬蒙不能眄睨也。及其得柘、棘、枳、枸之閒也，危行側視，振動悼慄，此筋骨非有加急而不柔也，處勢不便，未足以逞其能也。今處昏上亂相之間，而欲無憊，奚可得邪？此比干之見剖心，徵也夫！」"
"1651","zhuangzi","tree-on-the-mountain",20,"山木","孔子窮於陳、蔡之間，七日不火食，左據槁木，右擊槁枝，而歌猋氏之風，有其具而無其數，有其聲而無宮角，木聲與人聲，犁然有當於人心。"
"1652","zhuangzi","tree-on-the-mountain",20,"山木","顏回端拱還目而窺之。仲尼恐其廣己而造大也，愛己而造哀也，曰：「回！無受天損易，無受人益難。無始而非卒也，人與天一也。夫今之歌者其誰乎？」"
"1653","zhuangzi","tree-on-the-mountain",20,"山木","回曰：「敢問無受天損易。」仲尼曰：「飢溺寒暑，窮桎不行，天地之行也，運物之泄也，言與之偕逝之謂也。為人臣者，不敢去之。執臣之道猶若是，而況乎所以待天乎！」"
"1654","zhuangzi","tree-on-the-mountain",20,"山木","「何謂無受人益難？」仲尼曰：「始用四達，爵祿並至而不窮，物之所利，乃非己也，吾命有在外者也。君子不為盜，賢人不為竊。吾若取之，何哉？故曰：鳥莫知於鷾鴯，目之所不宜處，不給視，雖落其實，棄之而走。其畏人也，而襲諸人間，社稷存焉爾。」"
"1655","zhuangzi","tree-on-the-mountain",20,"山木","「何謂無始而非卒？」仲尼曰：「化其萬物而不知其禪之者，焉知其所終？焉知其所始？正而待之而已耳。」"
"1656","zhuangzi","tree-on-the-mountain",20,"山木","「何謂天與人一邪？」仲尼曰：「有人，天也；有天，亦天也。人之不能有天，性也，聖人晏然體逝而終矣。」"
"1657","zhuangzi","tree-on-the-mountain",20,"山木","莊周遊乎雕陵之樊，睹一異鵲自南方來者，翼廣七尺，目大運寸，感周之顙而集於栗林。莊周曰：「此何鳥哉？翼殷不逝，目大不覩。」蹇裳躩步，執彈而留之。睹一蟬方得美蔭而忘其身；螳蜋執翳而搏之，見得而忘其形；異鵲從而利之，見利而忘其真。莊周怵然曰：「噫！物固相累，二類相召也。」捐彈而反走，虞人逐而誶之。"
"1658","zhuangzi","tree-on-the-mountain",20,"山木","莊周反入，三月不庭。藺且從而問之：「夫子何為頃間甚不庭乎？」莊周曰：「吾守形而忘身，觀於濁水而迷於清淵。且吾聞諸夫子曰：『入其俗，從其俗。』今吾遊於雕陵而忘吾身，異鵲感吾顙，遊於栗林而忘真，栗林虞人以吾為戮，吾所以不庭也。」"
"1659","zhuangzi","tree-on-the-mountain",20,"山木","陽子之宋，宿於逆旅。逆旅有妾二人，其一人美，其一人惡，惡者貴而美者賤。陽子問其故，逆旅小子對曰：「其美者自美，吾不知其美也；其惡者自惡，吾不知其惡也。」陽子曰：「弟子記之！行賢而去自賢之行，安往而不愛哉？」"
"1660","zhuangzi","tian-zi-fang",21,"田子方","田子方侍坐於魏文侯，數稱谿工。文侯曰：「谿工，子之師邪？」子方曰：「非也。無擇之里人也，稱道數當，故無擇稱之。」文侯曰：「然則子無師邪？」子方曰：「有。」曰：「子之師誰邪？」子方曰：「東郭順子。」文侯曰：「然則夫子何故未嘗稱之？」子方曰：「其為人也真，人貌而天虛，緣而葆真，清而容物。物無道，正容以悟之，使人之意也消。無擇何足以稱之！」"
"1661","zhuangzi","tian-zi-fang",21,"田子方","子方出，文侯儻然終日不言，召前立臣，而語之曰：「遠矣全德之君子！始吾以聖知之言、仁義之行為至矣，吾聞子方之師，吾形解而不欲動，口鉗而不欲言。吾所學者直土梗耳，夫魏真為我累耳！」"
"1662","zhuangzi","tian-zi-fang",21,"田子方","溫伯雪子適齊，舍於魯。魯人有請見之者，溫伯雪子曰：「不可。吾聞中國之君子，明乎禮義而陋於知人心，吾不欲見也。」至於齊，反舍於魯，是人也又請見。溫伯雪子曰：「往也蘄見我，今也又蘄見我，是必有以振我也。」出而見客，入而歎。明日見客，又入而歎。其僕曰：「每見之客也，必入而歎，何邪？」曰：「吾固告子矣：『中國之民，明乎禮義而陋乎知人心。』昔之見我者，進退一成規，一成矩；從容一若龍，一若虎；其諫我也似子，其道我也似父。是以歎也。」"
"1663","zhuangzi","tian-zi-fang",21,"田子方","仲尼見之而不言。子路曰：「吾子欲見溫伯雪子久矣，見之而不言，何邪？」仲尼曰：「若夫人者，目擊而道存矣，亦不可以容聲矣。」"
"1664","zhuangzi","tian-zi-fang",21,"田子方","顏淵問於仲尼曰：「夫子步亦步，夫子趨亦趨，夫子馳亦馳，夫子奔逸絕塵，而回瞠若乎後矣。」夫子曰：「回，何謂邪？」曰：「夫子步亦步也，夫子言亦言也，夫子趨亦趨也，夫子辯亦辯也，夫子馳亦馳也，夫子言道，回亦言道也。及奔逸絕塵，而回瞠若乎後者，夫子不言而信，不比而周，無器而民滔乎前，而不知所以然而已矣。」"
"1665","zhuangzi","tian-zi-fang",21,"田子方","仲尼曰：「惡！可不察與！夫哀莫大於心死，而人死亦次之。日出東方而入於西極，萬物莫不比方。有目有趾者，待是而後成功，待晝而作。是出則存，是入則亡。萬物亦然，有待也而死，有待也而生。吾一受其成形，而不化以待盡，效物而動，日夜無隙，而不知其所終，薰然其成形，知命不能規乎其前，丘以是日徂。吾終身與汝交一臂而失之，可不哀與！女殆著乎吾所以著也。彼已盡矣，而女求之以為有，是求馬於唐肆也。吾服女也甚忘，女服吾也亦甚忘。雖然，女奚患焉！雖忘乎故吾，吾有不忘者存。」"
"1666","zhuangzi","tian-zi-fang",21,"田子方","孔子見老聃，老聃新沐，方將被髮而乾，慹然似非人。孔子便而待之，少焉見曰：「丘也眩與？其信然與？向者先生形體掘若槁木，似遺物離人而立於獨也。」老聃曰：「吾遊心於物之初。」"
"1667","zhuangzi","tian-zi-fang",21,"田子方","孔子曰：「何謂邪？」曰：「心困焉而不能知，口辟焉而不能言，嘗為汝議乎其將。至陰肅肅，至陽赫赫；肅肅出乎天，赫赫發乎地；兩者交通成和而物生焉，或為之紀而莫見其形。消息滿虛，一晦一明，日改月化，日有所為，而莫見其功。生有所乎萌，死有所乎歸，始終相反乎無端，而莫知其所窮。非是也，且孰為之宗！」"
"1668","zhuangzi","tian-zi-fang",21,"田子方","孔子曰：「請問遊是。」老聃曰：「夫得是，至美至樂也。得至美而遊乎至樂，謂之至人。」孔子曰：「願聞其方。」曰：「草食之獸不疾易藪，水生之蟲不疾易水，行小變而不失其大常也，喜怒哀樂不入於胸次。夫天下也者，萬物之所一也。得其所一而同焉，則四支百體將為塵垢，而死生終始將為晝夜而莫之能滑，而況得喪禍福之所介乎！棄隸者若棄泥塗，知身貴於隸也，貴在於我而不失於變。且萬化而未始有極也，夫孰足以患心！已為道者解乎此。」"
"1669","zhuangzi","tian-zi-fang",21,"田子方","孔子曰：「夫子德配天地，而猶假至言以修心，古之君子，孰能脫焉？」老聃曰：「不然。夫水之於汋也，無為而才自然矣。至人之於德也，不修而物不能離焉，若天之自高，地之自厚，日月之自明，夫何修焉！」"
"1670","zhuangzi","tian-zi-fang",21,"田子方","孔子出，以告顏回曰：「丘之於道也，其猶醯雞與！微夫子之發吾覆也，吾不知天地之大全也。」"
"1671","zhuangzi","tian-zi-fang",21,"田子方","莊子見魯哀公。哀公曰：「魯多儒士，少為先生方者。」莊子曰：「魯少儒。」哀公曰：「舉魯國而儒服，何謂少乎？」莊子曰：「周聞之：儒者冠圜冠者，知天時；履句屨者，知地形；緩佩玦者，事至而斷。君子有其道者，未必為其服也；為其服者，未必知其道也。公固以為不然，何不號於國中曰『無此道而為此服者，其罪死』？」於是哀公號之五日，而魯國無敢儒服者。獨有一丈夫儒服而立乎公門，公即召而問以國事，千轉萬變而不窮。莊子曰：「以魯國而儒者一人耳，可謂多乎？」"
"1672","zhuangzi","tian-zi-fang",21,"田子方","百里奚爵祿不入於心，故飯牛而牛肥，使秦穆公忘其賤，與之政也。有虞氏死生不入於心，故足以動人。"
"1673","zhuangzi","tian-zi-fang",21,"田子方","宋元君將畫圖。眾史皆至，受揖而立；舐筆和墨，在外者半。有一史後至者，儃儃然不趨，受揖不立，因之舍。公使人視之，則解衣般礡，臝。君曰：「可矣，是真畫者也。」"
"1674","zhuangzi","tian-zi-fang",21,"田子方","文王觀於臧，見一丈夫釣，而其釣莫釣，非持其釣，有釣者也，常釣也。"
"1675","zhuangzi","tian-zi-fang",21,"田子方","文王欲舉而授之政，而恐大臣父兄之弗安也；欲終而釋之，而不忍百姓之無天也。於是旦而屬之夫夫曰：「昔者寡人夢，見良人黑色而髯，乘駁馬而偏朱蹄，號曰：『寓而政於臧丈人，庶幾乎民有瘳乎！』」諸大夫蹴然曰：「先君王也。」文王曰：「然則卜之。」諸大夫曰：「先君之命王，其無它，又何卜焉！」"
"1676","zhuangzi","tian-zi-fang",21,"田子方","遂迎臧丈人而授之政。典洗無更，偏令無出。三年，文王觀於國，則列士壞植散群，長官者不成德，斔斛不敢入於四竟。列士壞植散群，則尚同也；長官者不成德，則同務也；斔斛不敢入於四竟，則諸侯無二心也。文王於是焉以為大師，北面而問曰：「政可以及天下乎？」臧丈人昧然而不應，泛然而辭，朝令而夜遁，終身無聞。"
"1677","zhuangzi","tian-zi-fang",21,"田子方","顏淵問於仲尼曰：「文王其猶未邪？又何以夢為乎？」仲尼曰：「默！汝無言！夫文王盡之也，而又何論刺焉！彼直以循斯須也。」"
"1678","zhuangzi","tian-zi-fang",21,"田子方","列御寇為伯昏無人射，引之盈貫，措杯水其肘上，發之，適矢復沓，方矢復寓。當是時，猶象人也。伯昏無人曰：「是射之射，非不射之射也。嘗與汝登高山，履危石，臨百仞之淵，若能射乎？」於是無人遂登高山，履危石，臨百仞之淵，背逡巡，足二分垂在外，揖御寇而進之。御寇伏地，汗流至踵。伯昏無人曰：「夫至人者，上闚青天，下潛黃泉，揮斥八極，神氣不變。今汝怵然有恂目之志，爾於中也殆矣夫！」"
"1679","zhuangzi","tian-zi-fang",21,"田子方","肩吾問於孫叔敖曰：「子三為令尹而不榮華，三去之而無憂色。吾始也疑子，今視子之鼻間栩栩然，子之用心獨奈何？」孫叔敖曰：「吾何以過人哉！吾以其來不可卻也，其去不可止也，吾以為得失之非我也，而無憂色而已矣。我何以過人哉！且不知其在彼乎，其在我乎？其在彼邪，亡乎我；在我邪，亡乎彼。方將躊躇，方將四顧，何暇至乎人貴人賤哉！」"
"1680","zhuangzi","tian-zi-fang",21,"田子方","仲尼聞之曰：「古之真人，知者不得說，美人不得濫，盜人不得劫，伏戲、黃帝不得友。死生亦大矣，而無變乎己，況爵祿乎！若然者，其神經乎大山而無介，入乎淵泉而不濡，處卑細而不憊，充滿天地，既以與人，己愈有。」"
"1681","zhuangzi","tian-zi-fang",21,"田子方","楚王與凡君坐，少焉，楚王左右曰「凡亡」者三。凡君曰：「凡之亡也，不足以喪吾存。夫『凡之亡也，不足以喪吾存』，則楚之存不足以存存。由是觀之，則凡未始亡而楚未始存也。」"
"1682","zhuangzi","knowledge-rambling-in-the-north",22,"知北遊","知北遊於玄水之上，登隱弅之丘，而適遭無為謂焉。知謂無為謂曰：「予欲有問乎若：何思何慮則知道？何處何服則安道？何從何道則得道？」三問而無為謂不答也，非不答，不知答也。知不得問，反於白水之南，登狐闋之丘，而睹狂屈焉。知以之言也問乎狂屈。狂屈曰：「唉！予知之，將語若，中欲言而忘其所欲言。」知不得問，反於帝宮，見黃帝而問焉。黃帝曰：「無思無慮始知道，無處無服始安道，無從無道始得道。」"
"1683","zhuangzi","knowledge-rambling-in-the-north",22,"知北遊","知問黃帝曰：「我與若知之，彼與彼不知也，其孰是邪？」黃帝曰：「彼無為謂真是也，狂屈似之，我與汝終不近也。夫知者不言，言者不知，故聖人行不言之教。道不可致，德不可至。仁可為也，義可虧也，禮相偽也。故曰：『失道而後德，失德而後仁，失仁而後義，失義而後禮。禮者，道之華而亂之首也。』故曰：『為道者日損，損之又損之，以至於無為，無為而無不為也。』今已為物也，欲復歸根，不亦難乎！其易也，其唯大人乎！生也死之徒，死也生之始，孰知其紀！人之生，氣之聚也，聚則為生，散則為死。若死生為徒，吾又何患！故萬物一也，是其所美者為神奇，其所惡者為臭腐；臭腐復化為神奇，神奇復化為臭腐。故曰：『通天下一氣耳。』聖人故貴一。」"
"1684","zhuangzi","knowledge-rambling-in-the-north",22,"知北遊","知謂黃帝曰：「吾問無為謂，無為謂不應我，非不我應，不知應我也。吾問狂屈，狂屈中欲告我而不我告，非不我告，中欲告而忘之也。今予問乎若，若知之，奚故不近？」黃帝曰：「彼其真是也，以其不知也；此其似之也，以其忘之也；予與若終不近也，以其知之也。」"
"1685","zhuangzi","knowledge-rambling-in-the-north",22,"知北遊","狂屈聞之，以黃帝為知言。"
"1686","zhuangzi","knowledge-rambling-in-the-north",22,"知北遊","天地有大美而不言，四時有明法而不議，萬物有成理而不說。聖人者，原天地之美而達萬物之理。是故至人無為，大聖不作，觀於天地之謂也。"
"1687","zhuangzi","knowledge-rambling-in-the-north",22,"知北遊","今彼神明至精，與彼百化，物已死生方圓，莫知其根也，扁然而萬物自古以固存。六合為巨，未離其內；秋豪為小，待之成體。天下莫不沈浮，終身不故；陰陽四時運行，各得其序。惛然若亡而存，油然不形而神，萬物畜而不知。此之謂本根，可以觀於天矣。"
"1688","zhuangzi","knowledge-rambling-in-the-north",22,"知北遊","齧缺問道乎被衣，被衣曰：「若正汝形，一汝視，天和將至；攝汝知，一汝度，神將來舍。德將為汝美，道將為汝居，汝瞳焉如新出之犢而無求其故！」言未卒，齧缺睡寐。被衣大說，行歌而去之，曰：「形若槁骸，心若死灰，真其實知，不以故自持。媒媒晦晦，無心而不可與謀。彼何人哉！」"
"1689","zhuangzi","knowledge-rambling-in-the-north",22,"知北遊","舜問乎丞曰：「道可得而有乎？」曰：「汝身非汝有也，汝何得有夫道？」舜曰：「吾身非吾有也，孰有之哉？」曰：「是天地之委形也；生非汝有，是天地之委和也；性命非汝有，是天地之委順也；孫子非汝有，是天地之委蛻也。故行不知所往，處不知所持，食不知所味。天地之強陽氣也，又胡可得而有邪？」"
"1690","zhuangzi","knowledge-rambling-in-the-north",22,"知北遊","孔子問於老聃曰：「今日晏閒，敢問至道。」"
"1691","zhuangzi","knowledge-rambling-in-the-north",22,"知北遊","老聃曰：「汝齊戒，疏𤅢而心，澡雪而精神，掊擊而知！夫道，窅然難言哉！將為汝言其崖略。"
"1692","zhuangzi","knowledge-rambling-in-the-north",22,"知北遊","夫昭昭生於冥冥，有倫生於無形，精神生於道，形本生於精，而萬物以形相生，故九竅者胎生，八竅者卵生。其來無跡，其往無崖，無門無房，四達之皇皇也。邀於此者，四肢彊，思慮恂達，耳目聰明，其用心不勞，其應物無方。天不得不高，地不得不廣，日月不得不行，萬物不得不昌，此其道與！"
"1693","zhuangzi","knowledge-rambling-in-the-north",22,"知北遊","且夫博之不必知，辯之不必慧，聖人以斷之矣。若夫益之而不加益，損之而不加損者，聖人之所保也。淵淵乎其若海，魏魏乎其終則復始也，運量萬物而不匱，則君子之道，彼其外與！萬物皆往資焉而不匱，此其道與！"
"1694","zhuangzi","knowledge-rambling-in-the-north",22,"知北遊","中國有人焉，非陰非陽，處於天地之閒，直且為人，將反於宗。自本觀之，生者，暗醷物也。雖有壽夭，相去幾何？須臾之說也。奚足以為堯、桀之是非？"
"1695","zhuangzi","knowledge-rambling-in-the-north",22,"知北遊","果蓏有理，人倫雖難，所以相齒。聖人遭之而不違，過之而不守。調而應之，德也；偶而應之，道也。帝之所興，王之所起也。"
"1696","zhuangzi","knowledge-rambling-in-the-north",22,"知北遊","人生天地之間，若白駒之過郤，忽然而已。注然勃然，莫不出焉；油然漻然，莫不入焉。已化而生，又化而死，生物哀之，人類悲之。解其天弢，墮其天𧙍，紛乎宛乎，魂魄將往，乃身從之，乃大歸乎！"
"1697","zhuangzi","knowledge-rambling-in-the-north",22,"知北遊","不形之形，形之不形，是人之所同知也，非將至之所務也，此眾人之所同論也。彼至則不論，論則不至。明見無值，辯不若默。道不可聞，聞不若塞。此之謂大得。」"
"1698","zhuangzi","knowledge-rambling-in-the-north",22,"知北遊","東郭子問於莊子曰：「所謂道，惡乎在？」莊子曰：「無所不在。」東郭子曰：「期而後可。」莊子曰：「在螻蟻。」曰：「何其下邪？」曰：「在稊稗。」曰：「何其愈下邪？」曰：「在瓦甓。」曰：「何其愈甚邪？」曰：「在屎溺。」東郭子不應。"
"1699","zhuangzi","knowledge-rambling-in-the-north",22,"知北遊","莊子曰：「夫子之問也，固不足質。正獲之問於監市履狶也，每下愈況。汝唯莫必，無乎逃物。至道若是，大言亦然。周、遍、咸三者，異名同實，其指一也。嘗相與游乎無何有之宮，同合而論，無所終窮乎！嘗相與無為乎！澹而靜乎！漠而清乎！調而閒乎！寥已吾志，無往焉而不知其所至；去而來而不知其所止，吾已往來焉而不知其所終；彷徨乎馮閎，大知入焉而不知其所窮。物物者與物無際，而物有際者，所謂物際者也；不際之際，際之不際者也。謂盈虛衰殺，彼為盈虛非盈虛，彼為衰殺非衰殺，彼為本末非本末，彼為積散非積散也。」"
"1700","zhuangzi","knowledge-rambling-in-the-north",22,"知北遊","婀荷甘與神農同學於老龍吉。神農隱几闔戶晝瞑，婀荷甘日中奓戶而入，曰：「老龍死矣！」神農隱几擁杖而起，嚗然放杖而笑，曰：「天知予僻陋慢訑，故棄予而死。已矣！夫子無所發予之狂言而死矣夫！」"
"1701","zhuangzi","knowledge-rambling-in-the-north",22,"知北遊","弇堈弔聞之，曰：「夫體道者，天下之君子所繫焉。今於道，秋豪之端，萬分未得處一焉，而猶知藏其狂言而死，又況夫體道者乎！視之無形，聽之無聲，於人之論者，謂之冥冥，所以論道，而非道也。」"
"1702","zhuangzi","knowledge-rambling-in-the-north",22,"知北遊","於是泰清問乎無窮曰：「子知道乎？」無窮曰：「吾不知。」又問乎無為。無為曰：「吾知道。」曰：「子之知道，亦有數乎？」曰：「有。」曰：「其數若何？」無為曰：「吾知道之可以貴，可以賤，可以約，可以散。此吾所以知道之數也。」泰清以之言也問乎無始，曰：「若是，則無窮之弗知，與無為之知，孰是而孰非乎？」無始曰：「不知深矣，知之淺矣；弗知內矣，知之外矣。」於是泰清中而歎曰：「弗知乃知乎！知乃不知乎！孰知不知之知？」無始曰：「道不可聞，聞而非也；道不可見，見而非也；道不可言，言而非也。知形形之不形乎？道不當名。」"
"1703","zhuangzi","knowledge-rambling-in-the-north",22,"知北遊","無始曰：「有問道而應之者，不知道也。雖問道者，亦未聞道。道無問，問無應。無問問之，是問窮也；無應應之，是無內也。以無內待問窮，若是者，外不觀乎宇宙，內不知乎太初，是以不過乎崑崙，不遊乎太虛。」"
"1704","zhuangzi","knowledge-rambling-in-the-north",22,"知北遊","光曜問乎無有曰：「夫子有乎，其無有乎？」光曜不得問，而孰視其狀貌，窅然空然，終日視之而不見，聽之而不聞，搏之而不得也。光曜曰：「至矣！其孰能至此乎！予能有無矣，而未能無無也，及為無有矣，何從至此哉！」"
"1705","zhuangzi","knowledge-rambling-in-the-north",22,"知北遊","大馬之捶鉤者，年八十矣，而不失豪芒。大馬曰：「子巧與？有道與？」曰：「臣有守也。臣之年二十而好捶鉤，於物無視也，非鉤無察也。是用之者，假不用者也以長得其用，而況乎無不用者乎！物孰不資焉？」"
"1706","zhuangzi","knowledge-rambling-in-the-north",22,"知北遊","冉求問於仲尼曰：「未有天地可知邪？」仲尼曰：「可。古猶今也。」冉求失問而退，明日復見，曰：「昔者吾問『未有天地可知乎』，夫子曰：『可。古猶今也。』昔者吾昭然，今日吾昧然，敢問何謂也？」仲尼曰：「昔之昭然也，神者先受之；今之昧然也，且又為不神者求邪？無古無今，無始無終。未有子孫而有子孫，可乎？」冉求未對。仲尼曰：「已矣，末應矣！不以生生死，不以死死生。死生有待邪？皆有所一體。有先天地生者物邪？物物者非物。物出不得先物也，猶其有物也。猶其有物也，無已。聖人之愛人也終無已者，亦乃取於是者也。」"
"1707","zhuangzi","knowledge-rambling-in-the-north",22,"知北遊","顏淵問乎仲尼曰：「回嘗聞諸夫子曰：『無有所將，無有所迎。』回敢問其遊。」仲尼曰：「古之人，外化而內不化；今之人，內化而外不化。與物化者，一不化者也。安化安不化，安與之相靡，必與之莫多。狶韋氏之囿，黃帝之圃，有虞氏之宮，湯、武之室。君子之人，若儒、墨者師，故以是非相𩐋也，而況今之人乎！聖人處物不傷物。不傷物者，物亦不能傷也。唯無所傷者，為能與人相將、迎。山林與！皋壤與！使我欣欣然而樂與！樂未畢也，哀又繼之。哀樂之來，吾不能禦，其去弗能止。悲夫！世人直為物逆旅耳！夫知遇而不知所不遇，知能能而不能所不能。無知無能者，固人之所不免也。夫務免乎人之所不免者，豈不亦悲哉！至言去言，至為去為。齊知之所知，則淺矣。」"
"1708","zhuangzi","geng-sang-chu",23,"庚桑楚","老聃之役，有庚桑楚者，偏得老聃之道，以北居畏壘之山。其臣之畫然知者去之，其妾之挈然仁者遠之，擁腫之與居，鞅掌之為使。居三年，畏壘大壤。畏壘之民相與言曰：「庚桑子之始來，吾洒然異之。今吾日計之而不足，歲計之而有餘。庶幾其聖人乎！子胡不相與尸而祝之，社而稷之乎？」"
"1709","zhuangzi","geng-sang-chu",23,"庚桑楚","庚桑子聞之，南面而不釋然。弟子異之。庚桑子曰：「弟子何異於予？夫春氣發而百草生，正得秋而萬寶成。夫春與秋，豈無得而然哉？天道已行矣。吾聞至人尸居環堵之室，而百姓猖狂不知所如往。今以畏壘之細民而竊竊欲俎豆予于賢人之閒，我其杓之人邪？吾是以不釋於老聃之言。」"
"1710","zhuangzi","geng-sang-chu",23,"庚桑楚","弟子曰：「不然。夫尋常之溝，巨魚無所還其體，而鯢鰌為之制；步仞之丘陵，巨獸無所隱其軀，而㜸狐為之祥。且夫尊賢授能，先善與利，自古堯、舜以然，而況畏壘之民乎？夫子亦聽矣！」"
"1711","zhuangzi","geng-sang-chu",23,"庚桑楚","庚桑子曰：「小子來！夫函車之獸，介而離山，則不免於罔罟之患；吞舟之魚，碭而失水，則蟻能苦之。故鳥獸不厭高，魚鱉不厭深。夫全其形生之人，藏其身也，不厭深眇而已矣。且夫二子者，又何足以稱揚哉！是其於辯也，將妄鑿垣牆而殖蓬蒿也。簡髮而櫛，數米而炊，竊竊乎又何足以濟世哉！舉賢則民相軋，任知則民相盜。之數物者，不足以厚民。民之於利甚勤，子有殺父，臣有殺君，正晝為盜，日中穴杯。吾語女：大亂之本，必生於堯、舜之間，其末存乎千世之後。千世之後，其必有人與人相食者也。」"
"1712","zhuangzi","geng-sang-chu",23,"庚桑楚","南榮趎蹴然正坐曰：「若趎之年者已長矣，將惡乎託業以及此言邪？」庚桑子曰：「全汝形，抱汝生，無使汝思慮營營。若此三年，則可以及此言矣。」南榮趎曰：「目之與形，吾不知其異也，而盲者不能自見；耳之與形，吾不知其異也，而聾者不能自聞；心之與形，吾不知其異也，而狂者不能自得。形之與形亦辟矣，而物或閒之邪，欲相求而不能相得？今謂趎曰：『全汝形，抱汝生，勿使汝思慮營營。』趎勉聞道達耳矣。」庚桑子曰：「辭盡矣。曰：『奔蜂不能化藿蠋，越雞不能伏鵠卵，魯雞固能矣。』雞之與雞，其德非不同也，有能有不能者，其才固有巨小也。今吾才小，不足以化子，子胡不南見老子？」"
"1713","zhuangzi","geng-sang-chu",23,"庚桑楚","南榮趎贏糧，七日七夜至老子之所。老子曰：「子自楚之所來乎？」南榮趎曰：「唯。」老子曰：「子何與人偕來之眾也？」南榮趎懼然顧其後。老子曰：「子不知吾所謂乎？」南榮趎俯而慚，仰而歎曰：「今者吾忘吾答，因失吾問。」老子曰：「何謂也？」南榮趎曰；「不知乎？人謂我朱愚。知乎？反愁我軀。不仁則害人，仁則反愁我身；不義則傷彼，義則反愁我已。我安逃此而可？此三言者，趎之所患也，願因楚而問之。」老子曰：「向吾見若眉睫之間，吾因以得汝矣，今汝又言而信之。若規規然若喪父母，揭竿而求諸海也。女亡人哉！惘惘乎汝欲反汝情性而無由入，可憐哉！」"
"1714","zhuangzi","geng-sang-chu",23,"庚桑楚","南榮趎請入就舍，召其所好，去其所惡，十日自愁，復見老子。老子曰：「汝自洒濯，熟哉鬱鬱乎！然而其中津津乎猶有惡也。夫外韄者不可繁而捉，將內揵；內韄者不可繆而捉，將外揵。外、內韄者，道德不能持，而況放道而行者乎！」"
"1715","zhuangzi","geng-sang-chu",23,"庚桑楚","南榮趎曰：「里人有病，里人問之，病者能言其病，然其病病者猶未病也。若趎之聞大道，譬猶飲藥以加病也，趎願聞衛生之經而已矣。」老子曰：「衛生之經，能抱一乎？能勿失乎？能無卜筮而知吉凶乎？能止乎？能已乎？能舍諸人而求諸己乎？能翛然乎？能侗然乎？能兒子乎？兒子終日嗥而嗌不嗄，和之至也；終日握而手不掜，共其德也；終日視而目不瞚，偏不在外也。行不知所之，居不知所為，與物委蛇，而同其波。是衛生之經已。」"
"1716","zhuangzi","geng-sang-chu",23,"庚桑楚","南榮趎曰：「然則是至人之德已乎？」曰：「非也。是乃所謂冰解凍釋者能乎？夫至人者，相與交食乎地而交樂乎天，不以人物利害相攖，不相與為怪，不相與為謀，不相與為事，翛然而往，侗然而來。是謂衛生之經已。」曰：「然則是至乎？」曰：「未也。吾固告汝曰：『能兒子乎？』兒子動不知所為，行不知所之，身若槁木之枝而心若死灰。若是者，禍亦不至，福亦不來。禍福無有，惡有人災也？」"
"1717","zhuangzi","geng-sang-chu",23,"庚桑楚","宇泰定者，發乎天光。發乎天光者，人見其人。人有修者，乃今有恆；有恆者，人舍之，天助之。人之所舍，謂之天民；天之所助，謂之天子。學者，學其所不能學也；行者，行其所不能行也；辯者，辯其所不能辯也。知止乎其所不能知，至矣。若有不即是者，天鈞敗之。"
"1718","zhuangzi","geng-sang-chu",23,"庚桑楚","備物以將形，藏不虞以生心，敬中以達彼，若是而萬惡至者，皆天也，而非人也，不足以滑成，不可內於靈臺。靈臺者有持，而不知其所持，而不可持者也。不見其誠己而發，每發而不當，業入而不舍，每更為失。為不善乎顯明之中者，人得而誅之；為不善乎幽閒之中者，鬼得而誅之。明乎人、明乎鬼者，然後能獨行。"
"1719","zhuangzi","geng-sang-chu",23,"庚桑楚","券內者行乎無名，券外者志乎期費。行乎無名者，唯庸有光；志乎期費者，唯賈人也，人見其跂，猶之魁然。與物窮者，物入焉；與物且者，其身之不能容，焉能容人！不能容人者無親，無親者盡人。兵莫憯於志，鏌鋣為下；寇莫大於陰陽，無所逃於天地之間。非陰陽賊之，心則使之也。"
"1720","zhuangzi","geng-sang-chu",23,"庚桑楚","道通，其分也，其成也毀也。所惡乎分者，其分也以備；所以惡乎備者，其有以備。故出而不反，見其鬼；出而得，是謂得死。滅而有實，鬼之一也。以有形者象無形者而定矣。"
"1721","zhuangzi","geng-sang-chu",23,"庚桑楚","出無本，入無竅。有實而無乎處，有長而無乎本剽，有所出而無竅者有實。有實而無乎處者，宇也；有長而無本剽者，宙也。有乎生，有乎死，有乎出，有乎入，入出而無見其形，是謂天門。天門者，無有也，萬物出乎無有。有不能以有為有，必出乎無有，而無有一無有。聖人藏乎是。"
"1722","zhuangzi","geng-sang-chu",23,"庚桑楚","古之人，其知有所至矣。惡乎至？有以為未始有物者，至矣盡矣，弗可以加矣。其次以為有物矣，將以生為喪也，以死為反也，是以分已。其次曰始無有，既而有生，生俄而死；以無有為首，以生為體，以死為尻。孰知有無死生之一守者，吾與之為友。是三者雖異，公族也，昭、景也，著戴也，甲氏也，著封也。非一也。"
"1723","zhuangzi","geng-sang-chu",23,"庚桑楚","有生，黬也，披然曰移是。嘗言移是，非所言也。雖然，不可知者也。臘者之有膍胲，可散而不可散也；觀室者周於寢廟，又適其偃焉，為是舉移是。"
"1724","zhuangzi","geng-sang-chu",23,"庚桑楚","請嘗言移是。是以生為本，以知為師，因以乘是非；果有名實，因以己為質；使人以己為節，因以死償節。若然者，以用為知，以不用為愚，以徹為名，以窮為辱。移是，今之人也，是蜩與學鳩同於同也。"
"1725","zhuangzi","geng-sang-chu",23,"庚桑楚","蹍市人之足，則辭以放驁，兄則以嫗，大親則已矣。故曰：至禮有不人，至義不物，至知不謀，至仁無親，至信辟金。"
"1726","zhuangzi","geng-sang-chu",23,"庚桑楚","徹志之勃，解心之繆，去德之累，達道之塞。富、貴、顯、嚴、名、利六者，勃志也；容、動、色、理、氣、意六者，繆心也；惡、欲、喜、怒、哀、樂六者，累德也；去、就、取、與、知、能六者，塞道也。此四六者不盪胸中則正，正則靜，靜則明，明則虛，虛則無為而無不為也。"
"1727","zhuangzi","geng-sang-chu",23,"庚桑楚","道者，德之欽也；生者，德之光也；性者，生之質也。性之動謂之為，為之偽謂之失。"
"1728","zhuangzi","geng-sang-chu",23,"庚桑楚","知者，接也；知者，謨也；知者之所不知，猶睨也。"
"1729","zhuangzi","geng-sang-chu",23,"庚桑楚","動以不得已之謂德，動無非我之謂治，名相反而實相順也。"
"1730","zhuangzi","geng-sang-chu",23,"庚桑楚","羿工乎中微而拙於使人無己譽，聖人工乎天而拙乎人。夫工乎天而俍乎人者，唯全人能之。"
"1731","zhuangzi","geng-sang-chu",23,"庚桑楚","唯蟲能蟲，唯蟲能天。全人惡天，惡人之天，而況吾天乎人乎！"
"1732","zhuangzi","geng-sang-chu",23,"庚桑楚","一雀適羿，羿必得之，威也；以天下為之籠，則雀無所逃。是故湯以胞人籠伊尹，秦穆公以五羊之皮籠百里奚。是故非以其所好籠之而可得者，無有也。"
"1733","zhuangzi","geng-sang-chu",23,"庚桑楚","介者拸畫，外非譽也；胥靡登高而不懼，遺死生也。夫復謵不餽而忘人，忘人，因以為天人矣。故敬之而不喜，侮之而不怒者，唯同乎天和者為然。出怒不怒，則怒出於不怒矣；出為無為，則為出於無為矣。欲靜則平氣，欲神則順心，有為也。欲當則緣於不得已，不得已之類，聖人之道。"
"1734","zhuangzi","xu-wu-gui",24,"徐無鬼","徐無鬼因女商見魏武侯，武侯勞之曰：「先生病矣！苦於山林之勞，故乃肯見於寡人。」徐無鬼曰：「我則勞於君，君有何勞於我？君將盈耆欲，長好惡，則性命之情病矣；君將黜耆欲，掔好惡，則耳目病矣。我將勞君，君有何勞於我？」武侯超然不對。"
"1735","zhuangzi","xu-wu-gui",24,"徐無鬼","少焉，徐無鬼曰：「嘗語君，吾相狗也。下之質，執飽而止，是狸德也；中之質，若視日；上之質，若亡其一。吾相狗，又不若吾相馬也。吾相馬，直者中繩，曲者中鉤，方者中矩，圓者中規，是國馬也，而未若天下馬也。天下馬有成材，若卹若失，若喪其一，若是者，超軼絕塵，不知其所。」武侯大悅而笑。"
"1736","zhuangzi","xu-wu-gui",24,"徐無鬼","徐無鬼出，女商曰：「先生獨何以說吾君乎？吾所以說吾君者，橫說之則以《詩》、《書》、《禮》、《樂》，從說之則以金板、六弢，奉事而大有功者不可為數，而吾君未嘗啟齒。今先生何以說吾君，使吾君說若此乎？」徐無鬼曰：「吾直告之吾相狗馬耳。」女商曰：「若是乎」？曰：「子不聞夫越之流人乎？去國數日，見其所知而喜；去國旬月，見其所嘗見於國中者喜；及期年也，見似人者而喜矣。不亦去人滋久，思人滋深乎！夫逃虛空者，藜、藋柱乎鼪、鼬之逕，踉位其空，聞人足音跫然而喜矣，而況乎兄弟親戚之謦欬其側者乎！久矣夫！莫以真人之言謦欬吾君之側乎！」"
"1737","zhuangzi","xu-wu-gui",24,"徐無鬼","徐無鬼見武侯，武侯曰：「先生居山林，食芧栗，厭蔥韭，以賓寡人，久矣夫！今老邪？其欲干酒肉之味邪？其寡人亦有社稷之福邪？」徐無鬼曰：「無鬼生於貧賤，未嘗敢飲食君之酒肉，將來勞君也。」君曰：「何哉？奚勞寡人？」曰：「勞君之神與形。」武侯曰：「何謂邪？」徐無鬼曰：「天地之養也一，登高不可以為長，居下不可以為短。君獨為萬乘之主，以苦一國之民，以養耳目鼻口，夫神者不自許也。夫神者，好和而惡姦。夫姦，病也，故勞之。唯君所病之，何也？」"
"1738","zhuangzi","xu-wu-gui",24,"徐無鬼","武侯曰：「欲見先生久矣。吾欲愛民而為義偃兵，可乎？」徐無鬼曰：「不可。愛民，害民之始也；為義偃兵，造兵之本也。君自此為之，則殆不成。凡成美，惡器也。君雖為仁義，幾且偽哉！形固造形，成固有伐，變固外戰。君亦必無盛鶴列於麗譙之間，無徒驥於錙壇之宮，無藏逆於得，無以巧勝人，無以謀勝人，無以戰勝人。夫殺人之士民，兼人之土地，以養吾私與吾神者，其戰不知孰善？勝之惡乎在？君若勿已矣，修胸中之誠，以應天地之情而勿攖。夫民死已脫矣，君將惡乎用夫偃兵哉！」"
"1739","zhuangzi","xu-wu-gui",24,"徐無鬼","黃帝將見大隗乎具茨之山，方明為御，昌宇驂乘，張若、謵朋前馬，昆閽、滑稽後車。至於襄城之野，七聖皆迷，無所問塗。適遇牧馬童子，問塗焉，曰：「若知具茨之山乎？」曰：「然。」「若知大隗之所存乎？」曰：「然。」黃帝曰：「異哉小童！非徒知具茨之山，又知大隗之所存。請問為天下。」小童曰：「夫為天下者，亦若此而已矣，又奚事焉？予少而自遊於六合之內，予適有瞀病，有長者教予曰：『若乘日之車，而遊於襄城之野。』今予病少痊，予又且復遊於六合之外。夫為天下，亦若此而已。予又奚事焉？」黃帝曰：「夫為天下者，則誠非吾子之事。雖然，請問為天下。」小童辭。黃帝又問。小童曰：「夫為天下者，亦奚以異乎牧馬者哉？亦去其害馬者而已矣。」黃帝再拜稽首，稱天師而退。"
"1740","zhuangzi","xu-wu-gui",24,"徐無鬼","知士無思慮之變則不樂，辯士無談說之序則不樂，察士無淩誶之事則不樂，皆囿於物者也。招世之士興朝，中民之士榮官，筋力之士矜難，勇敢之士奮患，兵革之士樂戰，枯槁之士宿名，法律之士廣治，禮教之士敬容，仁義之士貴際。農夫無草萊之事則不比，商賈無市井之事則不比。庶人有旦暮之業則勸，百工有器械之巧則壯。錢財不積則貪者憂，權勢不尤則夸者悲。勢物之徒樂變，遭時有所用，不能無為也。此皆順比於歲，不物於易者也，馳其形性，潛之萬物，終身不反，悲夫！"
"1741","zhuangzi","xu-wu-gui",24,"徐無鬼","莊子曰：「射者非前期而中，謂之善射，天下皆羿也，可乎？」惠子曰：「可。」莊子曰：「天下非有公是也，而各是其所是，天下皆堯也，可乎？」惠子曰：「可。」"
"1742","zhuangzi","xu-wu-gui",24,"徐無鬼","莊子曰：「然則，儒、墨、楊、秉四，與夫子為五，果孰是邪？或者若魯遽者邪？其弟子曰：『我得夫子之道矣，吾能冬爨鼎而夏造冰矣。』魯遽曰：『是直以陽召陽，以陰召陰，非吾所謂道也。吾示子乎吾道。』於是為之調瑟，廢一於堂，廢一於室，鼓宮宮動，鼓角角動，音律同矣。夫或改調一弦，於五音無當也，鼓之二十五弦皆動，未始異於聲，而音之君已。且若是者邪？」"
"1743","zhuangzi","xu-wu-gui",24,"徐無鬼","惠子曰：「今夫儒、墨、楊、秉，且方與我以辯，相拂以辭，相鎮以聲，而未始吾非也，則奚若矣？」莊子曰：「齊人蹢子於宋者，其命閽也不以完，其求鈃鍾也以束縛，其求唐子也而未始出域，有遺類矣夫！楚人寄而蹢閽者，夜半於無人之時而與舟人鬥，未始離於岑，而足以造於怨也。」"
"1744","zhuangzi","xu-wu-gui",24,"徐無鬼","莊子送葬，過惠子之墓，顧謂從者曰：「郢人堊慢其鼻端若蠅翼，使匠石斲之。匠石運斤成風，聽而斲之，盡堊而鼻不傷，郢人立不失容。宋元君聞之，召匠石曰：『嘗試為寡人為之。』匠石曰：『臣則嘗能斲之。雖然，臣之質死久矣。』自夫子之死也，吾無以為質矣，吾無與言之矣。」"
"1745","zhuangzi","xu-wu-gui",24,"徐無鬼","管仲有病，桓公問之曰：「仲父之病病矣，可不謂云，至於大病，則寡人惡乎屬國而可？」管仲曰：「公誰欲與？」公曰：「鮑叔牙。」曰：「不可。其為人，絜廉善士也，其於不己若者不比之；又一聞人之過，終身不忘。使之治國，上且鉤乎君，下且逆乎民。其得罪於君也，將弗久矣。」公曰：「然則孰可？」對曰：「勿已，則隰朋可。其為人也，上忘而下畔，愧不若黃帝而哀不己若者。以德分人謂之聖，以財分人謂之賢。以賢臨人，未有得人者也；以賢下人，未有不得人者也。其於國有不聞也，其於家有不見也。勿已，則隰朋可。」"
"1746","zhuangzi","xu-wu-gui",24,"徐無鬼","吳王浮於江，登乎狙之山。眾狙見之，恂然棄而走，逃於深蓁。有一狙焉，委蛇攫搔，見巧乎王王射之，敏給搏捷矢。王命相者趨射，狙執死。王顧謂其友顏不疑曰：「之狙也，伐其巧、恃其便，以敖予，以至此殛也。戒之哉！嗟乎，無以汝色驕人哉！」顏不疑歸而師董梧，以助其色，去樂辭顯，三年而國人稱之。"
"1747","zhuangzi","xu-wu-gui",24,"徐無鬼","南伯子綦隱几而坐，仰天而噓。顏成子入見曰：「夫子，物之尤也。形固可使若槁骸，心固可使若死灰乎？」曰：「吾嘗居山穴之中矣。當是時也，田禾一覩我，而齊國之眾三賀之。我必先之，彼故知之；我必賣之，彼故鬻之。若我而不有之，彼惡得而知之？若我而不賣之，彼惡得而鬻之？嗟乎！我悲人之自喪者，吾又悲夫悲人者，吾又悲夫悲人之悲者，其後而日遠矣。」"
"1748","zhuangzi","xu-wu-gui",24,"徐無鬼","仲尼之楚，楚王觴之，孫叔敖執爵而立，市南宜僚受酒而祭曰：「古之人乎！於此言已。」曰：「丘也聞不言之言矣，未之嘗言，於此乎言之。市南宜僚弄丸而兩家之難解，孫叔敖甘寢秉羽而郢人投兵。丘願有喙三尺。」"
"1749","zhuangzi","xu-wu-gui",24,"徐無鬼","彼之謂不道之道，此之謂不言之辯。故德總乎道之所一，而言休乎知之所不知，至矣。道之所一者，德不能同也；知之所不能知者，辯不能舉也。名若儒、墨而凶矣。故海不辭東流，大之至也。聖人并包天地，澤及天下，而不知其誰氏。是故生無爵，死無諡，實不聚，名不立，此之謂大人。"
"1750","zhuangzi","xu-wu-gui",24,"徐無鬼","狗不以善吠為良，人不以善言為賢，而況為大乎！夫為大不足以為大，而況為德乎！夫大備矣，莫若天地；然奚求焉，而大備矣。知大備者，無求、無失、無棄，不以物易己也。反己而不窮，循古而不摩，大人之誠。"
"1751","zhuangzi","xu-wu-gui",24,"徐無鬼","子綦有八子，陳諸前，召九方歅曰：「為我相吾子，孰為祥？」九方歅曰：「梱也為祥。」子綦瞿然喜曰：「奚若？」曰：「梱也將與國君同食以終其身。」子綦索然出涕曰：「吾子何為以至於是極也！」九方歅曰：「夫與國君同食，澤及三族，而況父母乎？今夫子聞之而泣，是禦福也。子則祥矣，父則不祥。」"
"1752","zhuangzi","xu-wu-gui",24,"徐無鬼","子綦曰：「歅！汝何足以識之？而梱祥邪，盡於酒肉，入於鼻口矣。而何足以知其所自來？吾未嘗為牧而牂生於奧，未嘗好田而鶉生於宎，若勿怪，何邪？吾所與吾子遊者，遊於天地。吾與之邀樂於天，吾與之邀食於地；吾不與之為事，不與之為謀，不與之為怪；吾與之乘天地之誠而不以物與之相攖，吾與之一委蛇而不與之為事所宜。今也然有世俗之償焉！凡有怪徵者，必有怪行。殆乎！非我與吾子之罪，幾天與之也！吾是以泣也。」"
"1753","zhuangzi","xu-wu-gui",24,"徐無鬼","無幾何而使梱之於燕，盜得之於道，全而鬻之則難，不若刖之則易，於是乎刖而鬻之於齊，適當渠公之街，然身食肉而終。"
"1754","zhuangzi","xu-wu-gui",24,"徐無鬼","齧缺遇許由，曰：「子將奚之？」曰：「將逃堯。」曰：「奚謂邪？」曰：「夫堯，畜畜然仁，吾恐其為天下笑。後世其人與人相食與！夫民不難聚也，愛之則親，利之則至，譽之則勸，致其所惡則散。愛利出乎仁義，捐仁義者寡，利仁義者眾。夫仁義之行，唯且無誠，且假乎禽貪者器。是以一人之斷制利天下，譬之猶一覕也。夫堯知賢人之利天下也，而不知其賊天下也，夫唯外乎賢者知之矣。」"
"1755","zhuangzi","xu-wu-gui",24,"徐無鬼","有暖姝者，有濡需者，有卷婁者。"
"1756","zhuangzi","xu-wu-gui",24,"徐無鬼","所謂暖姝者，學一先生之言，則暖暖姝姝而私自說也，自以為足矣，而未知未始有物也，是以謂暖姝者也。"
"1757","zhuangzi","xu-wu-gui",24,"徐無鬼","濡需者，豕蝨是也。擇疏鬣，自以為廣宮大囿，奎蹄曲隈，乳閒股腳，自以為安室利處，不知屠者之一旦鼓臂、布草、操煙火，而己與豕俱焦也。此以域進，此以域退，此其所謂濡需者也。"
"1758","zhuangzi","xu-wu-gui",24,"徐無鬼","卷婁者，舜也。羊肉不慕蟻，蟻慕羊肉，羊肉羶也。舜有羶行，百姓悅之，故三徙成都，至鄧之虛而十有萬家。堯聞舜之賢，舉之童土之地，曰冀得其來之澤。舜舉乎童土之地，年齒長矣，聰明衰矣，而不得休歸，所謂卷婁者也。"
"1759","zhuangzi","xu-wu-gui",24,"徐無鬼","是以神人惡眾至，眾至則不比，不比則不利也。故無所甚親，無所甚疏，抱德煬和，以順天下，此謂真人。於蟻棄知，於魚得計，於羊棄意。以目視目，以耳聽耳，以心復心，若然者，其平也繩，其變也循。古之真人，以天待之，不以人入天。"
"1760","zhuangzi","xu-wu-gui",24,"徐無鬼","古之真人，得之也生，失之也死；得之也死，失之也生。藥也，其實堇也。桔梗也，雞壅也，豕零也，是時為帝者也，何可勝言！"
"1761","zhuangzi","xu-wu-gui",24,"徐無鬼","句踐也以甲楯三千，棲於會稽。唯種也能知亡之所以存，唯種也不知身之所以愁。故曰：鴟目有所適，鶴脛有所節，解之也悲。故曰：風之過河也有損焉，日之過河也有損焉。請只風與日相與守河，而河以為未始其攖也，恃源而往者也。故水之守土也審，影之守人也審，物之守物也審。"
"1762","zhuangzi","xu-wu-gui",24,"徐無鬼","故目之於明也殆，耳之於聰也殆，心之於殉也殆。凡能其於府也殆，殆之成也不給改。禍之長也茲萃，其反也緣功，其果也待久。而人以為己寶，不亦悲乎！故有亡國戮民無已，不知問是也。"
"1763","zhuangzi","xu-wu-gui",24,"徐無鬼","故足之於地也踐，雖踐，恃其所不蹍而後善博也；人之於知也少，雖少，恃其所不知而後知天之所謂也。知大一，知大陰，知大目，知大均，知大方，知大信，知大定，至矣。大一通之，大陰解之，大目視之，大均緣之，大方體之，大信稽之，大定持之。"
"1764","zhuangzi","xu-wu-gui",24,"徐無鬼","盡有天，循有照，冥有樞，始有彼。則其解之也似不解之者，其知之也似不知之也，不知而後知之。其問之也，不可以有崖，而不可以無崖。頡滑有實，古今不代，而不可以虧，則可不謂有大揚搉乎！闔不亦問是已，奚惑然為！以不惑解惑，復於不惑，是尚大不惑。"
"1765","zhuangzi","ze-yang",25,"則陽","則陽游於楚，夷節言之於王，王未之見，夷節歸。彭陽見王果曰：「夫子何不譚我於王？」王果曰：「我不若公閱休。」彭陽曰：「公閱休奚為者邪？」曰：「冬則擉鱉於江，夏則休乎山樊。有過而問者，曰：『此予宅也。』夫夷節已不能，而況我乎！吾又不若夷節。夫夷節之為人也，無德而有知，不自許，以之神其交，固顛冥乎富貴之地，非相助以德，相助消也。夫凍者假衣於春，暍者反冬乎冷風。夫楚王之為人也，形尊而嚴，其於罪也，無赦如虎，非夫佞人、正德，其孰能橈焉！故聖人，其窮也使家人忘其貧，其達也使王公忘其爵祿而化卑。其於物也，與之為娛矣；其於人也，樂物之通而保己焉。故或不言而飲人以和，與人並立而使人化。父子之宜，彼其乎歸居，而一閒其所施。其於人心者，若是其遠也。故曰待公閱休。」"
"1766","zhuangzi","ze-yang",25,"則陽","聖人達綢繆，周盡一體矣，而不知其然，性也。復命搖作而以天為師，人則從而命之也。憂乎知而所行恆無幾時，其有止也若之何？"
"1767","zhuangzi","ze-yang",25,"則陽","生而美者，人與之鑑，不告則不知其美於人也。若知之，若不知之，若聞之，若不聞之，其可喜也終無已，人之好之亦無已，性也。聖人之愛人也，人與之名，不告則不知其愛人也。若知之，若不知之，若聞之，若不聞之，其愛人也終無已，人之安之亦無已，性也。"
"1768","zhuangzi","ze-yang",25,"則陽","舊國舊都，望之暢然；雖使丘陵草木之緡，入之者十九，猶之暢然。況見見聞聞者也？以十仞之臺縣眾閒者也！"
"1769","zhuangzi","ze-yang",25,"則陽","冉相氏得其環中以隨成，與物無終無始，無幾無時日。與物化者，一不化者也，闔嘗舍之！夫師天而不得師天，與物皆殉，其以為事也若之何？夫聖人未始有天，未始有人，未始有始，未始有物，與世偕行而不替，所行之備而不洫，其合之也若之何？"
"1770","zhuangzi","ze-yang",25,"則陽","湯得其司御門尹登恆為之傅之，從師而不囿，得其隨成；為之司其名之名，嬴法得其兩見。仲尼之盡慮，為之傅之。"
"1771","zhuangzi","ze-yang",25,"則陽","容成氏曰：「除日無歲，無內無外。」"
"1772","zhuangzi","ze-yang",25,"則陽","魏瑩與田侯牟約，田侯牟背之。魏瑩怒，將使人刺之。"
"1773","zhuangzi","ze-yang",25,"則陽","犀首聞而恥之，曰：「君為萬乘之君也，而以匹夫從讎！衍請受甲二十萬，為君攻之，虜其人民，係其牛馬，使其君內熱發於背，然後拔其國。忌也出走，然後抶其背，折其脊。」"
"1774","zhuangzi","ze-yang",25,"則陽","季子聞而恥之，曰：「築十仞之城，城者既十仞矣，則又壞之，此胥靡之所苦也。今兵不起七年矣，此王之基也。衍亂人，不可聽也。」"
"1775","zhuangzi","ze-yang",25,"則陽","華子聞而醜之，曰：「善言伐齊者，亂人也；善言勿伐者，亦亂人也；謂伐之與不伐亂人也者，又亂人也。」王曰：「然則若何？」曰：「君求其道而已矣。」"
"1776","zhuangzi","ze-yang",25,"則陽","惠子聞之而見戴晉人。戴晉人曰：「有所謂蝸者，君知之乎？」曰：「然。」「有國於蝸之左角者曰觸氏，有國於蝸之右角者曰蠻氏，時相與爭地而戰，伏尸數萬，逐北旬有五日而後反。」君曰：「噫！其虛言與？」曰：「臣請為君實之。君以意在四方上下有窮乎？」君曰：「無窮。」曰：「知遊心於無窮，而反在通達之國，若存若亡乎？」君曰：「然。」曰：「通達之中有魏，於魏中有梁，於梁中有王。王與蠻氏，有辯乎？」君曰：「無辯。」客出而君惝然若有亡也。"
"1777","zhuangzi","ze-yang",25,"則陽","客出，惠子見。君曰：「客，大人也，聖人不足以當之。」惠子曰：「夫吹筦也，猶有嗃也；吹劍首者，吷而已矣。堯、舜，人之所譽也；道堯、舜於戴晉人之前，譬猶一吷也。」"
"1778","zhuangzi","ze-yang",25,"則陽","孔子之楚，舍於蟻丘之漿。其鄰有夫妻臣妾登極者，子路曰：「是稯稯何為者邪？」仲尼曰：「是聖人僕也。是自埋於民，自藏於畔。其聲銷，其志無窮，其口雖言，其心未嘗言，方且與世違而心不屑與之俱。是陸沈者也，是其市南宜僚邪？」子路請往召之。孔子曰：「已矣！彼知丘之著於己也，知丘之適楚也，以丘為必使楚王之召己也，彼且以丘為佞人也。夫若然者，其於佞人也羞聞其言，而況親見其身乎！而何以為存？」子路往視之，其室虛矣。"
"1779","zhuangzi","ze-yang",25,"則陽","長梧封人問子牢曰：「君為政焉勿鹵莽，治民焉勿滅裂。昔予為禾，耕而鹵莽之，則其實亦鹵莽而報予；芸而滅裂之，其實亦滅裂而報予。予來年變齊，深其耕而熟耰之，其禾蘩以滋，予終年厭飧。」莊子聞之曰：「今人之治其形，理其心，多有似封人之所謂：遁其天，離其性，滅其情，亡其神，以眾為。故鹵莽其性者，欲惡之孽，為性萑葦蒹葭，始萌以扶吾形，尋擢吾性，並潰漏發，不擇所出，漂疽疥癕，內熱溲膏是也。」"
"1780","zhuangzi","ze-yang",25,"則陽","柏矩學於老聃，曰：「請之天下遊。」老聃曰：「已矣！天下猶是也。」又請之，老聃曰：「汝將何始？」曰：「始於齊。」至齊，見辜人焉，推而強之，解朝服而幕之，號天而哭之曰：「子乎子乎！天下有大菑，子獨先離之！」曰：「莫為盜！莫為殺人！榮辱立，然後睹所病；貨財聚，然後睹所爭。今立人之所病，聚人之所爭，窮困人之身，使無休時，欲無至此，得乎！古之君人者，以得為在民，以失為在己；以正為在民，以枉為在己。故一形有失其形者，退而自責。今則不然。匿為物而愚不識，大為難而罪不敢，重為任而罰不勝，遠其塗而誅不至。民知力竭，則以偽繼之，日出多偽，士民安得不偽！夫力不足則偽，知不足則欺，財不足則盜。盜竊之行，於誰責而可乎？」"
"1781","zhuangzi","ze-yang",25,"則陽","蘧伯玉行年六十而六十化，未嘗不始於是之而卒詘之以非也，未知今之所謂是之非五十九年非也。萬物有乎生而莫見其根，有乎出而莫見其門。人皆尊其知之所知，而莫知恃其知之所不知而後知，可不謂大疑乎！已乎已乎！且無所逃。此所謂然與，然乎？"
"1782","zhuangzi","ze-yang",25,"則陽","仲尼問於大史大弢、伯常騫、狶韋曰：「夫衛靈公飲酒湛樂，不聽國家之政；田獵畢弋，不應諸侯之際。其所以為靈公者何邪？」大弢曰：「是因是也。」伯常騫曰：「夫靈公有妻三人，同濫而浴。史鰌奉御而進所，搏幣而扶翼。其慢若彼之甚也，見賢人若此其肅也，是其所以為靈公也。」狶韋曰：「夫靈公也死，卜葬於故墓不吉，卜葬於沙丘而吉。掘之數仞，得石槨焉，洗而視之，有銘焉，曰：『不馮其子，靈公奪而里之。』夫靈公之為靈也久矣，之二人何足以識之？」"
"1783","zhuangzi","ze-yang",25,"則陽","少知問於大公調曰：「何謂丘里之言？」大公調曰：「丘里者，合十姓百名而以為風俗也。合異以為同，散同以為異。今指馬之百體而不得馬，而馬係於前者，立其百體而謂之馬也。是故丘山積卑而為高，江河合水而為大，大人合并而為公。是以自外入者，有主而不執；由中出者，有正而不距。四時殊氣，天不賜，故歲成；五官殊職，君不私，故國治；文武大人不賜，故德備；萬物殊理，道不私，故無名。無名故無為，無為而無不為。時有終始，世有變化，禍福淳淳，至有所拂者而有所宜；自殉殊面，有所正者有所差。比於大澤，百材皆度；觀於大山，木石同壇。此之謂丘里之言。」"
"1784","zhuangzi","ze-yang",25,"則陽","少知曰：「然則謂之道，足乎？」大公調曰：「不然。今計物之數，不止於萬，而期曰『萬物』者，以數之多者號而讀之也。是故天地者，形之大者也；陰陽者，氣之大者也；道者為之公。因其大而號以讀之，則可也。已有之矣，乃將得比哉！則若以斯辯，譬猶狗馬，其不及遠矣。」"
"1785","zhuangzi","ze-yang",25,"則陽","少知曰：「四方之內，六合之裏，萬物之所生惡起？」太公調曰：「陰陽相照、相蓋、相治，四時相代、相生、相殺，欲惡去就於是橋起，雌雄片合於是庸有。安危相易，禍福相生，緩急相摩，聚散以成。此名實之可紀，精微之可志也。隨序之相理，橋運之相使，窮則反，終則始。此物之所有，言之所盡，知之所至，極物而已。覩道之人，不隨其所廢，不原其所起，此議之所止。」"
"1786","zhuangzi","ze-yang",25,"則陽","少知曰：「季真之莫為，接子之或使，二家之議，孰正於其情？孰偏於其理？」太公調曰：「雞鳴狗吠，是人之所知，雖有大知，不能以言讀其所自化，又不能以意其所將為。斯而析之，精至於無倫，大至於不可圍，或之使，莫之為，未免於物而終以為過。或使則實，莫為則虛。有名有實，是物之居；無名無實，在物之虛。可言可意，言而愈疏。未生不可忌，已死不可阻。死生非遠也，理不可睹。或之使，莫之為，疑之所假。吾觀之本，其往無窮；吾求之末，其來無止。無窮、無止，言之無也，與物同理；或使、莫為，言之本也，與物終始。道不可有，有不可無。道之為名，所假而行。或使莫為，在物一曲，夫胡為於大方？言而足，則終日言而盡道；言而不足，則終日言而盡物。道、物之極，言、默不足以載；非言非默，議其有極。」"
"1787","zhuangzi","what-comes-from-without",26,"外物","外物不可必，故龍逢誅，比干戮，箕子狂，惡來死，桀、紂亡。人主莫不欲其臣之忠，而忠未必信，故伍員流於江，萇弘死於蜀，藏其血三年，化而為碧。人親莫不欲其子之孝，而孝未必愛，故孝己憂而曾參悲。"
"1788","zhuangzi","what-comes-from-without",26,"外物","木與木相摩則然，金與火相守則流。陰陽錯行，則天地大絯，於是乎有雷有霆，水中有火，乃焚大槐。有甚憂兩陷而無所逃，螴蜳不得成，心若縣於天地之間，慰睯沈屯，利害相摩，生火甚多，眾人焚和。月固不勝火，於是乎有僓然而道盡。"
"1789","zhuangzi","what-comes-from-without",26,"外物","莊周家貧，故往貸粟於監河侯。監河侯曰：「諾。我將得邑金，將貸子三百金，可乎？」莊周忿然作色曰：「周昨來，有中道而呼者。周顧視車轍中，有鮒魚焉。周問之曰：『鮒魚來！子何為者邪？』對曰：『我，東海之波臣也。君豈有斗升之水而活我哉？』周曰：『諾。我且南遊吳、越之王，激西江之水而迎子，可乎？』鮒魚忿然作色曰：『吾失我常與，我無所處。吾得斗升之水然活耳，君乃言此，曾不如早索我於枯魚之肆！』」"
"1790","zhuangzi","what-comes-from-without",26,"外物","任公子為大鉤巨緇，五十犗以為餌，蹲乎會稽，投竿東海，旦旦而釣，期年不得魚。已而大魚食之，牽巨鉤錎沒而下，騖揚而奮鬐，白波若山，海水震蕩，聲侔鬼神，憚赫千里。任公子得若魚，離而腊之，自制河以東，蒼梧以北，莫不厭若魚者。"
"1791","zhuangzi","what-comes-from-without",26,"外物","已而後世輇才諷說之徒，皆驚而相告也。夫揭竿累，趣灌瀆，守鯢鮒，其於得大魚難矣；飾小說以干縣令，其於大達亦遠矣。是以未嘗聞任氏之風俗，其不可與經於世亦遠矣。"
"1792","zhuangzi","what-comes-from-without",26,"外物","儒以《詩》、《禮》發冢。大儒臚傳曰：「東方作矣，事之何若？」小儒曰：「未解裙襦，口中有珠。《詩》固有之曰：『青青之麥，生於陵陂。生不布施，死何含珠為？』接其鬢，壓其顪，儒以金椎控其頤，徐別其頰，無傷口中珠！」"
"1793","zhuangzi","what-comes-from-without",26,"外物","老萊子之弟子出薪，遇仲尼，反以告曰：「有人於彼，修上而趨下，末僂而後耳，視若營四海，不知其誰氏之子。」老萊子曰：「是丘也，召而來！」仲尼至。曰：「丘！去汝躬矜與汝容知，斯為君子矣。」仲尼揖而退，蹙然改容而問曰：「業可得進乎？」老萊子曰：「夫不忍一世之傷，而驁萬世之患，抑固窶邪？亡其略弗及邪？惠以歡為驁，終身之醜，中民之行進焉耳，相引以名，相結以隱。與其譽堯而非桀，不如兩忘而閉其所譽。反無非傷也，動無非邪也。聖人躊躇以興事，以每成功。奈何哉其載焉終矜爾！」"
"1794","zhuangzi","what-comes-from-without",26,"外物","宋元君夜半而夢人被髮闚阿門，曰：「予自宰路之淵，予為清江使河伯之所，漁者余且得予。」元君覺，使人占之，曰：「此神龜也。」君曰：「漁者有余且乎？」左右曰：「有。」君曰：「令余且會朝。」明日，余且朝。君曰：「漁何得？」對曰：「且之網，得白龜焉，其圓五尺。」君曰：「獻若之龜。」龜至，君再欲殺之，再欲活之，心疑，卜之，曰：「殺龜以卜，吉。」乃刳龜，七十二鑽而無遺筴。"
"1795","zhuangzi","what-comes-from-without",26,"外物","仲尼曰：「神龜能見夢於元君而不能避余且之網；知能七十二鑽而無遺筴，不能避刳腸之患。如是，則知有所困，神有所不及也。雖有至知，萬人謀之。魚不畏網而畏鵜鶘。去小知而大知明，去善而自善矣。」嬰兒生無石師而能言，與能言者處也。"
"1796","zhuangzi","what-comes-from-without",26,"外物","惠子謂莊子曰：「子言無用。」莊子曰：「知無用而始可與言用矣。夫地非不廣且大也，人之所用容足耳。然則廁足而墊之，致黃泉，人尚有用乎？」惠子曰：「無用。」莊子曰：「然則無用之為用也亦明矣。」"
"1797","zhuangzi","what-comes-from-without",26,"外物","莊子曰：「人有能遊，且得不遊乎？人而不能遊，且得遊乎？夫流遁之志，決絕之行，噫！其非至知厚德之任與！覆墜而不反，火馳而不顧，雖相與為君臣，時也，易世而無以相賤。故曰：至人不留行焉。夫尊古而卑今，學者之流也。且以豨韋氏之流觀今之世，夫孰能不波？唯至人乃能遊於世而不僻，順人而不失己，彼教不學，承意不彼。"
"1798","zhuangzi","what-comes-from-without",26,"外物","目徹為明，耳徹為聰，鼻徹為顫，口徹為甘，心徹為知，知徹為德。凡道不欲壅，壅則哽，哽而不止則跈，跈則眾害生。物之有知者恃息，其不殷，非天之罪。天之穿之，日夜無降，人則顧塞其竇。胞有重閬，心有天遊。室無空虛，則婦姑勃谿；心無天遊，則六鑿相攘。大林丘山之善於人也，亦神者不勝。"
"1799","zhuangzi","what-comes-from-without",26,"外物","德溢乎名，名溢乎暴，謀稽乎誸，知出乎爭，柴生乎守，官事果乎眾宜。春雨日時，草木怒生，銚鎒於是乎始修，草木之到植者過半，而不知其然。"
"1800","zhuangzi","what-comes-from-without",26,"外物","靜然可以補病，眥搣可以休老，寧可以止遽。雖然，若是，勞者之務也，非佚者之所未嘗過而問焉。聖人之所以駴天下，神人未嘗過而問焉；賢人所以駴世，聖人未嘗過而問焉；君子所以駴國，賢人未嘗過而問焉；小人所以合時，君子未嘗過而問焉。"
"1801","zhuangzi","what-comes-from-without",26,"外物","演門有親死者，以善毀，爵為官師，其黨人毀而死者半。堯與許由天下，許由逃之；湯與務光天下，務光怒之。紀他聞之，帥弟子而踆於窾水，諸侯弔之三年，申徒狄因以踣河。"
"1802","zhuangzi","what-comes-from-without",26,"外物","荃者所以在魚，得魚而忘荃；蹄者所以在兔，得兔而忘蹄；言者所以在意，得意而忘言。吾安得忘言之人而與之言哉？」"
"1803","zhuangzi","metaphorical-language",27,"寓言","寓言十九，重言十七，卮言日出，和以天倪。寓言十九，藉外論之。親父不為其子媒。親父譽之，不若非其父者也；非吾罪也，人之罪也。與己同則應，不與己同則反，同於己為是之，異於己為非之。重言十七，所以已言也，是為耆艾。年先矣，而無經緯本末以期年耆者，是非先也。人而無以先人，無人道也；人而無人道，是之謂陳人。"
"1804","zhuangzi","metaphorical-language",27,"寓言","卮言日出，和以天倪，因以曼衍，所以窮年。不言則齊，齊與言不齊，言與齊不齊也，故曰無言。言無言，終身言，未嘗言；終身不言，未嘗不言。有自也而可，有自也而不可；有自也而然，有自也而不然。惡乎然？然於然。惡乎不然？不然於不然。惡乎可？可於可。惡乎不可？不可於不可。物固有所然，物固有所可，無物不然，無物不可。非卮言日出，和以天倪，孰得其久！萬物皆種也，以不同形相禪，始卒若環，莫得其倫，是謂天均。天均者，天倪也。"
"1805","zhuangzi","metaphorical-language",27,"寓言","莊子謂惠子曰：「孔子行年六十而六十化，始時所是，卒而非之，未知今之所謂是之非五十九年非也。」惠子曰：「孔子勤志服知也。」莊子曰：「孔子謝之矣，而其未之嘗言。孔子云：『夫受才乎大本，復靈以生。』鳴而當律，言而當法，利義陳乎前，而好惡是非直服人之口而已矣。使人乃以心服而不敢蘁立，定天下之定。已乎已乎！吾且不得及彼乎！」"
"1806","zhuangzi","metaphorical-language",27,"寓言","曾子再仕而心再化，曰：「吾及親仕，三釜而心樂；後仕，三千鍾而不洎，吾心悲。」弟子問於仲尼曰：「若參者，可謂無所縣其罪乎？」曰：「既已縣矣。夫無所縣者，可以有哀乎？彼視三釜、三千鍾，如觀雀蚊虻相過乎前也。」"
"1807","zhuangzi","metaphorical-language",27,"寓言","顏成子游謂東郭子綦曰：自吾聞子之言，一年而野，二年而從，三年而通，四年而物，五年而來，六年而鬼入，七年而天成，八年而不知死、不知生，九年而大妙。"
"1808","zhuangzi","metaphorical-language",27,"寓言","生有為，死也。勸公：以其死也，有自也；而生陽也，無自也。而果然乎？惡乎其所適？惡乎其所不適？天有曆數，地有人據，吾惡乎求之？莫知其所終，若之何其無命也？莫知其所始，若之何其有命也？有以相應也，若之何其無鬼邪？無以相應也，若之何其有鬼邪？」"
"1809","zhuangzi","metaphorical-language",27,"寓言","眾罔兩問於景曰：「若向也俯而今也仰，向也括而今被髮，向也坐而今也起，向也行而今也止，何也？」景曰：「搜搜也，奚稍問也？予有而不知其所以。予，蜩甲也，蛇蛻也，似之而非也。火與日，吾屯也；陰與夜，吾代也。彼，吾所以有待邪？而況乎以有待者乎！彼來則我與之來，彼往則我與之往，彼強陽則我與之強陽。強陽者，又何以有問乎！」"
"1810","zhuangzi","metaphorical-language",27,"寓言","陽子居南之沛，老聃西遊於秦，邀於郊，至於梁而遇老子。老子中道仰天而歎曰：「始以汝為可教，今不可也。」陽子居不答。至舍，進盥漱巾櫛，脫屨戶外，膝行而前曰：「向者弟子欲請夫子，夫子行不閒，是以不敢。今閒矣，請問其過。」老子曰：「而睢睢盱盱，而誰與居？大白若辱，盛德若不足。」陽子居蹴然變容曰：「敬聞命矣。」其往也，舍者迎將其家，公執席，妻執巾櫛，舍者避席，煬者避灶。其反也，舍者與之爭席矣。"
"1811","zhuangzi","kings-who-have-wished-to-resign",28,"讓王","堯以天下讓許由，許由不受。又讓於子州支父，子州支父曰：「以為我天子，猶之可也。雖然，我適有幽憂之病，方且治之，未暇治天下也。」夫天下至重也，而不以害其生，又況他物乎！唯無以天下為者，可以託天下也。"
"1812","zhuangzi","kings-who-have-wished-to-resign",28,"讓王","舜讓天下於子州支伯，子州支伯曰：「予適有幽憂之病，方且治之，未暇治天下也。」故天下大器也，而不以易生，此有道者之所以異乎俗者也。"
"1813","zhuangzi","kings-who-have-wished-to-resign",28,"讓王","舜以天下讓善卷，善卷曰：「余立於宇宙之中，冬日衣皮毛，夏日衣葛絺；春耕種，形足以勞動；秋收斂，身足以休息；日出而作，日入而息，逍遙於天地之間而心意自得。吾何以天下為哉？悲夫！子之不知余也！」遂不受。於是去而入深山，莫知其處。"
"1814","zhuangzi","kings-who-have-wished-to-resign",28,"讓王","舜以天下讓其友石戶之農，石戶之農曰：「捲捲乎后之為人，葆力之士也。」以舜之德為未至也，於是夫負妻戴，攜子以入於海，終身不反也。"
"1815","zhuangzi","kings-who-have-wished-to-resign",28,"讓王","大王亶父居邠，狄人攻之。事之以皮帛而不受，事之以犬馬而不受，事之以珠玉而不受，狄人之所求者土地也。大王亶父曰：「與人之兄居而殺其弟，與人之父居而殺其子，吾不忍也。子皆勉居矣！為吾臣與為狄人臣，奚以異？且吾聞之，不以所用養害所養。」因杖筴而去之。民相連而從之，遂成國於岐山之下。夫大王亶父可謂能尊生矣。能尊生者，雖貴富不以養傷身，雖貧賤不以利累形。今世之人，居高官尊爵者，皆重失之，見利輕亡其身，豈不惑哉！"
"1816","zhuangzi","kings-who-have-wished-to-resign",28,"讓王","越人三世弒其君，王子搜患之，逃乎丹穴。而越國無君，求王子搜不得，從之丹穴。王子搜不肯出，越人薰之以艾，乘以王輿。王子搜援綏登車，仰天而呼曰：「君乎君乎！獨不可以舍我乎！」王子搜非惡為君也，惡為君之患也。若王子搜者，可謂不以國傷生矣，此固越人之所欲得為君也。"
"1817","zhuangzi","kings-who-have-wished-to-resign",28,"讓王","韓、魏相與爭侵地。子華子見昭僖侯，昭僖侯有憂色。子華子曰：「今使天下書銘於君之前，書之言曰：『左手攫之則右手廢，右手攫之則左手廢，然而攫之者必有天下。』君能攫之乎？」昭僖侯曰：「寡人不攫也。」子華子曰：「甚善！自是觀之，兩臂重於天下也，身亦重於兩臂。韓之輕於天下亦遠矣，今之所爭者，其輕於韓又遠。君固愁身傷生以憂戚不得也！」僖侯曰：「善哉！教寡人者眾矣，未嘗得聞此言也。」子華子可謂知輕重矣。"
"1818","zhuangzi","kings-who-have-wished-to-resign",28,"讓王","魯君聞顏闔得道之人也，使人以幣先焉。顏闔守陋閭，苴布之衣而自飯牛。魯君之使者至，顏闔自對之。使者曰：「此顏闔之家與？」顏闔對曰：「此闔之家也。」使者致幣，顏闔曰：「恐聽者謬而遺使者罪，不若審之。」使者還，反審之，復來求之，則不得已。故若顏闔者，真惡富貴也。"
"1819","zhuangzi","kings-who-have-wished-to-resign",28,"讓王","故曰：道之真以治身，其緒餘以為國家，其土苴以治天下。由此觀之，帝王之功，聖人之餘事也，非所以完身養生也。今世俗之君子，多為身棄生以殉物，豈不悲哉！凡聖人之動作也，必察其所以之，與其所以為。今且有人於此，以隨侯之珠彈千仞之雀，世必笑之。是何也？則其所用者重而所要者輕也。夫生者，豈特隨侯之重哉！"
"1820","zhuangzi","kings-who-have-wished-to-resign",28,"讓王","子列子窮，容貌有飢色。客有言之於鄭子陽者曰：「列御寇，蓋有道之士也，居君之國而窮，君無乃為不好士乎？」鄭子陽即令官遺之粟。子列子見使者，再拜而辭。使者去，子列子入，其妻望之而拊心曰：「妾聞為有道者之妻子，皆得佚樂，今有飢色。君過而遺先生食，先生不受，豈不命邪！」子列子笑謂之曰：「君非自知我也。以人之言而遺我粟，至其罪我也，又且以人之言。此吾所以不受也。」其卒，民果作難而殺子陽。"
"1821","zhuangzi","kings-who-have-wished-to-resign",28,"讓王","楚昭王失國，屠羊說走而從於昭王。昭王反國，將賞從者，及屠羊說。屠羊說曰：「大王失國，說失屠羊；大王反國，說亦反屠羊。臣之爵祿已復矣，又何賞之言？」王曰：「強之！」屠羊說曰：「大王失國，非臣之罪，故不敢伏其誅；大王反國，非臣之功，故不敢當其賞。」王曰：「見之！」屠羊說曰：「楚國之法，必有重賞大功而後得見。今臣之知不足以存國，而勇不足以死寇。吳軍入郢，說畏難而避寇，非故隨大王也。今大王欲廢法毀約而見說，此非臣之所以聞於天下也。」王謂司馬子綦曰：「屠羊說居處卑賤而陳義甚高，子綦為我延之以三旌之位。」屠羊說曰：「夫三旌之位，吾知其貴於屠羊之肆也；萬鍾之祿，吾知其富於屠羊之利也。然豈可以食爵祿而使吾君有妄施之名乎！說不敢當，願復反吾屠羊之肆。」遂不受也。"
"1822","zhuangzi","kings-who-have-wished-to-resign",28,"讓王","原憲居魯，環堵之室，茨以生草，蓬戶不完，桑以為樞而甕牖，二室，褐以為塞，上漏下溼，匡坐而弦。子貢乘大馬，中紺而表素，軒車不容巷，往見原憲。原憲華冠縰履，杖藜而應門。子貢曰：「嘻！先生何病？」原憲應之曰：「憲聞之：『無財謂之貧，學而不能行謂之病。』今憲，貧也，非病也。」子貢逡巡而有愧色。原憲笑曰：「夫希世而行，比周而友，學以為人，教以為己，仁義之慝，輿馬之飾，憲不忍為也。」"
"1823","zhuangzi","kings-who-have-wished-to-resign",28,"讓王","曾子居衛，縕袍無表，顏色腫噲，手足胼胝。三日不舉火，十年不製衣，正冠而纓絕，捉衿而肘見，納履而踵決。曳縰而歌商頌，聲滿天地，若出金石。天子不得臣，諸侯不得友。故養志者忘形，養形者忘利，致道者忘心矣。"
"1824","zhuangzi","kings-who-have-wished-to-resign",28,"讓王","孔子謂顏回曰：「回來！家貧居卑，胡不仕乎？」顏回對曰：「不願仕。回有郭外之田五十畝，足以給饘粥；郭內之田十畝，足以為絲麻；鼓琴足以自娛；所學夫子之道者足以自樂也。回不願仕。」孔子愀然變容曰：「善哉回之意！丘聞之：『知足者不以利自累也，審自得者失之而不懼，行修於內者無位而不怍。』丘誦之久矣，今於回而後見之，是丘之得也。」"
"1825","zhuangzi","kings-who-have-wished-to-resign",28,"讓王","中山公子牟謂瞻子曰：「身在江海之上，心居乎魏闕之下，奈何？」瞻子曰：「重生。重生則利輕。」中山公子牟曰：「雖知之，未能自勝也。」瞻子曰：「不能自勝則從，神無惡乎？不能自勝而強不從者，此之謂重傷。重傷之人，無壽類矣。」魏牟，萬乘之公子也，其隱巖穴也，難為於布衣之士，雖未至乎道，可謂有其意矣。"
"1826","zhuangzi","kings-who-have-wished-to-resign",28,"讓王","孔子窮於陳、蔡之間，七日不火食，藜羹不糝，顏色甚憊，而弦歌於室。顏回擇菜，子路、子貢相與言曰：「夫子再逐於魯，削迹於衛，伐樹於宋，窮於商、周，圍於陳、蔡，殺夫子者無罪，藉夫子者無禁。弦歌鼓琴，未嘗絕音，君子之無恥也若此乎？」顏回無以應，入告孔子。孔子推琴喟然而歎曰：「由與賜，細人也。召而來！吾語之。」"
"1827","zhuangzi","kings-who-have-wished-to-resign",28,"讓王","子路、子貢入。子路曰：「如此者可謂窮矣。」孔子曰：「是何言也！君子通於道之謂通，窮於道之謂窮。今丘抱仁義之道，以遭亂世之患，其何窮之為？故內省而不窮於道，臨難而不失其德，天寒既至，霜露既降，吾是以知松柏之茂也。陳、蔡之隘，於丘其幸乎！」孔子削然反琴而弦歌，子路扢然執干而舞。子貢曰：「吾不知天之高也，地之下也。」"
"1828","zhuangzi","kings-who-have-wished-to-resign",28,"讓王","古之得道者，窮亦樂，通亦樂。所樂非窮通也，道德於此，則窮通為寒暑風雨之序矣。故許由娛於潁陽，而共伯得乎共首。"
"1829","zhuangzi","kings-who-have-wished-to-resign",28,"讓王","舜以天下讓其友北人無擇，北人無擇曰：「異哉！后之為人也，居於甽畝之中，而遊堯之門。不若是而已，又欲以其辱行漫我。吾羞見之。」因自投清泠之淵。"
"1830","zhuangzi","kings-who-have-wished-to-resign",28,"讓王","湯將伐桀，因卞隨而謀，卞隨曰：「非吾事也。」湯曰：「孰可？」曰：「吾不知也。」湯又因瞀光而謀，瞀光曰：「非吾事也。」湯曰：「孰可？」曰：「吾不知也。」湯曰：「伊尹何如？」曰：「強力忍垢，吾不知其他也。」湯遂與伊尹謀伐桀。"
"1831","zhuangzi","kings-who-have-wished-to-resign",28,"讓王","剋之，以讓卞隨。卞隨辭曰：「后之伐桀也謀乎我，必以我為賊也；勝桀而讓我，必以我為貪也。吾生乎亂世，而無道之人再來漫我以其辱行，吾不忍數聞也。」乃自投稠水而死。"
"1832","zhuangzi","kings-who-have-wished-to-resign",28,"讓王","湯又讓瞀光曰：「知者謀之，武者遂之，仁者居之，古之道也。吾子胡不立乎？」瞀光辭曰：「廢上，非義也；殺民，非仁也；人犯其難，我享其利，非廉也。吾聞之曰：『非其義者，不受其祿；無道之世，不踐其土。』況尊我乎！吾不忍久見也。」乃負石而自沈於廬水。"
"1833","zhuangzi","kings-who-have-wished-to-resign",28,"讓王","昔周之興，有士二人處於孤竹，曰伯夷、叔齊。二人相謂曰：「吾聞西方有人，似有道者，試往觀焉。」至於岐陽，武王聞之，使叔旦往見之，與盟曰：「加富二等，就官一列。」血牲而埋之。二人相視而笑曰：「嘻！異哉！此非吾所謂道也。昔者神農之有天下也，時祀盡敬而不祈喜；其於人也，忠信盡治而無求焉。樂與政為政，樂與治為治，不以人之壞自成也，不以人之卑自高也，不以遭時自利也。今周見殷之亂而遽為政，上謀而下行貨，阻兵而保威，割牲而盟以為信，揚行以說眾，殺伐以要利，是推亂以易暴也。吾聞古之士遭治世不避其任，遇亂世不為苟存。今天下闇，周德衰，其並乎周以塗吾身也，不如避之以絜吾行。」"
"1834","zhuangzi","kings-who-have-wished-to-resign",28,"讓王","二子北至於首陽之山，遂餓而死焉。若伯夷、叔齊者，其於富貴也，苟可得已，則必不賴。高節戾行，獨樂其志，不事於世，此二士之節也。"
"1835","zhuangzi","robber-zhi",29,"盜跖","孔子與柳下季為友。柳下季之弟名曰盜跖。盜跖從卒九千人，橫行天下，侵暴諸侯，穴室樞戶，驅人牛馬，取人婦女，貪得忘親，不顧父母兄弟，不祭先祖。所過之邑，大國守城，小國入保，萬民苦之。"
"1836","zhuangzi","robber-zhi",29,"盜跖","孔子謂柳下季曰：「夫為人父者，必能詔其子；為人兄者，必能教其弟。若父不能詔其子，兄不能教其弟，則無貴父子兄弟之親矣。今先生，世之才士也，弟為盜跖，為天下害，而弗能教也，丘竊為先生羞之。丘請為先生往說之。」柳下季曰：「先生言『為人父者必能詔其子，為人兄者必能教其弟』，若子不聽父之詔，弟不受兄之教，雖今先生之辯，將奈之何哉？且跖之為人也，心如涌泉，意如飄風，強足以距敵，辯足以飾非，順其心則喜，逆其心則怒，易辱人以言。先生必無往。」"
"1837","zhuangzi","robber-zhi",29,"盜跖","孔子不聽，顏回為御，子貢為右，往見盜跖。盜跖乃方休卒徒太山之陽，膾人肝而餔之。孔子下車而前，見謁者曰：「魯人孔丘，聞將軍高義，敬再拜謁者。」謁者入通，盜跖聞之大怒，目如明星，髮上指冠，曰：「此夫魯國之巧偽人孔丘非邪？為我告之：『爾作言造語，妄稱文、武，冠枝木之冠，帶死牛之脅，多辭繆說，不耕而食，不織而衣，搖脣鼓舌，擅生是非，以迷天下之主，使天下學士不反其本，妄作孝弟而儌倖於封侯富貴者也。子之罪大極重，疾走歸！不然，我將以子肝益晝餔之膳。』」"
"1838","zhuangzi","robber-zhi",29,"盜跖","孔子復通曰：「丘得幸於季，願望履幕下。」謁者復通，盜跖曰：「使來前！」孔子趨而進，避席反走，再拜盜跖。盜跖大怒，兩展其足，案劍瞋目，聲如乳虎，曰：「丘來前！若所言，順吾意則生，逆吾心則死。」"
"1839","zhuangzi","robber-zhi",29,"盜跖","孔子曰：「丘聞之，凡天下有三德：生而長大，美好無雙，少長貴賤見而皆說之，此上德也；知維天地，能辯諸物，此中德也；勇悍果敢，聚眾率兵，此下德也。凡人有此一德者，足以南面稱孤矣。今將軍兼此三者，身長八尺二寸，面目有光，脣如激丹，齒如齊貝，音中黃鐘，而名曰盜跖，丘竊為將軍恥不取焉。將軍有意聽臣，臣請南使吳、越，北使齊、魯，東使宋、衛，西使晉、楚，使為將軍造大城數百里，立數十萬戶之邑，尊將軍為諸侯，與天下更始，罷兵休卒，收養昆弟，共祭先祖。此聖人才士之行，而天下之願也。」"
"1840","zhuangzi","robber-zhi",29,"盜跖","盜跖大怒曰：「丘來前！夫可規以利而可諫以言者，皆愚陋恆民之謂耳。今長大美好，人見而悅之者，此吾父母之遺德也。丘雖不吾譽，吾獨不自知邪？且吾聞之：『好面譽人者，亦好背而毀之。』今丘告我以大城眾民，是欲規我以利而恆民畜我也，安可久長也？城之大者，莫大乎天下矣。堯、舜有天下，子孫無置錐之地，湯、武立為天子而後世絕滅，非以其利大故邪？"
"1841","zhuangzi","robber-zhi",29,"盜跖","且吾聞之：古者禽獸多而人少，於是民皆巢居以避之，晝拾橡栗，暮栖木上，故命之曰有巢氏之民。古者民不知衣服，夏多積薪，冬則煬之，故命之曰知生之民。神農之世，臥則居居，起則于于，民知其母，不知其父，與麋鹿共處，耕而食，織而衣，無有相害之心，此至德之隆也。然而黃帝不能致德，與蚩尤戰於涿鹿之野，流血百里。堯、舜作，立群臣，湯放其主，武王殺紂。自是之後，以強陵弱，以眾暴寡。湯、武以來，皆亂人之徒也。"
"1842","zhuangzi","robber-zhi",29,"盜跖","今子修文、武之道，掌天下之辯，以教後世，縫衣淺帶，矯言偽行，以迷惑天下之主，而欲求富貴焉，盜莫大於子。天下何故不謂子為盜丘而乃謂我為盜跖？子以甘辭說子路而使從之，使子路去其危冠，解其長劍，而受教於子，天下皆曰『孔丘能止暴禁非』。其卒之也，子路欲殺衛君而事不成，身菹於衛東門之上，是子教之不至也。子自謂才士聖人邪！則再逐於魯，削跡於衛，窮於齊，圍於陳、蔡，不容身於天下。子教子路菹此患，上無以為身，下無以為人，子之道豈足貴邪？"
"1843","zhuangzi","robber-zhi",29,"盜跖","世之所高，莫若黃帝，黃帝尚不能全德，而戰涿鹿之野，流血百里。堯不慈，舜不孝，禹偏枯，湯放其主，武王伐紂，文王拘羑里。此六子者，世之所高也，孰論之，皆以利惑其真而強反其情性，其行乃甚可羞也！"
"1844","zhuangzi","robber-zhi",29,"盜跖","世之所謂賢士，伯夷、叔齊，伯夷、叔齊辭孤竹之君，而餓死於首陽之山，骨肉不葬。鮑焦飾行非世，抱木而死。申徒狄諫而不聽，負石自投於河，為魚鱉所食。介子推至忠也，自割其股以食文公，文公後背之，子推怒而去，抱木而燔死。尾生與女子期於梁下，女子不來，水至不去，抱梁柱而死。此六子者，無異於磔犬、流豕、操瓢而乞者，皆離名輕死，不念本養壽命者也。"
"1845","zhuangzi","robber-zhi",29,"盜跖","世之所謂忠臣者，莫若王子比干、伍子胥，子胥沈江，比干剖心。此二子者，世謂忠臣也，然卒為天下笑。自上觀之，至於子胥、比干，皆不足貴也。"
"1846","zhuangzi","robber-zhi",29,"盜跖","丘之所以說我者，若告我以鬼事，則我不能知也；若告我以人事者，不過此矣，皆吾所聞知也。今吾告子以人之情：目欲視色，耳欲聽聲，口欲察味，志氣欲盈。人上壽百歲，中壽八十，下壽六十，除病瘦、死喪、憂患，其中開口而笑者，一月之中不過四五日而已矣。天與地無窮，人死者有時，操有時之具而託於無窮之間，忽然無異騏驥之馳過隙也。不能說其志意，養其壽命者，皆非通道者也。丘之所言，皆吾之所棄也，亟去走歸，無復言之！子之道，狂狂汲汲，詐巧虛偽事也，非可以全真也，奚足論哉？」"
"1847","zhuangzi","robber-zhi",29,"盜跖","孔子再拜趨走，出門上車，執轡三失，目芒然無見，色若死灰，據軾低頭，不能出氣。歸到魯東門外，適遇柳下季。柳下季曰：「今者闕然數日不見，車馬有行色，得微往見跖邪？」孔子仰天而歎曰：「然。」柳下季曰：「跖得無逆汝意若前乎？」孔子曰：「然。丘所謂無病而自灸也，疾走料虎頭，編虎須，幾不免虎口哉！」"
"1848","zhuangzi","robber-zhi",29,"盜跖","子張問於滿苟得曰：「盍不為行？無行則不信，不信則不任，不任則不利。故觀之名，計之利，而義真是也。若棄名利，反之於心，則夫士之為行，不可一日不為乎？」滿苟得曰：「無恥者富，多信者顯。夫名利之大者，幾在無恥而信。故觀之名，計之利，而信真是也。若棄名利，反之於心，則夫士之為行，抱其天乎！」"
"1849","zhuangzi","robber-zhi",29,"盜跖","子張曰：「昔者桀、紂貴為天子，富有天下，今謂臧聚曰『汝行如桀、紂』，則有怍色，有不服之心者，小人所賤也。仲尼、墨翟，窮為匹夫，今謂宰相曰『子行如仲尼、墨翟』，則變容易色稱不足者，士誠貴也。故勢為天子，未必貴也；窮為匹夫，未必賤也。貴賤之分，在行之美惡。」滿苟得曰：「小盜者拘，大盜者為諸侯，諸侯之門，義士存焉。昔者桓公小白殺兄入嫂而管仲為臣，田成子常殺君竊國而孔子受幣。論則賤之，行則下之，則是言行之情悖戰於胸中也，不亦拂乎！故《書》曰：『孰惡孰美？成者為首，不成者為尾。』」"
"1850","zhuangzi","robber-zhi",29,"盜跖","子張曰：「子不為行，即將疏戚無倫，貴賤無義，長幼無序，五紀六位將何以為別乎？」滿苟得曰：「堯殺長子，舜流母弟，疏戚有倫乎？湯放桀，武王伐紂，貴賤有義乎？王季為適，周公殺兄，長幼有序乎？儒者偽辭，墨者兼愛，五紀六位將有別乎？且子正為名，我正為利。名利之實，不順於理，不監於道。吾日與子訟於無約，曰：『小人殉財，君子殉名。其所以變其情，易其性，則異矣；乃至於棄其所為而殉其所不為，則一也。』故曰：無為小人，反殉而天；無為君子，從天之理。若枉若直，相而天極，面觀四方，與時消息。若是若非，執而圓機，獨成而意，與道徘徊。無轉而行，無成而義，將失而所為。無赴而富，無殉而成，將棄而天。比干剖心，子胥抉眼，忠之禍也；直躬證父，尾生溺死，信之患也；鮑子立乾，申子不自理，廉之害也；孔子不見母，匡子不見父，義之失也。此上世之所傳，下世之所語，以為士者正其言，必其行，故服其殃，離其患也。」"
"1851","zhuangzi","robber-zhi",29,"盜跖","無足問於知和曰：「人卒未有不興名就利者。彼富則人歸之，歸則下之，下則貴之。夫見下貴者，所以長生、安體、樂意之道也。今子獨無意焉，知不足邪？意知而力不能行邪？故推正不忘邪？」知和曰：「今夫此人以為與己同時而生、同鄉而處者，以為夫絕俗過世之士焉，是專無主正，所以覽古今之時，是非之分也，與俗化世。去至重，棄至尊，以為其所為也，此其所以論長生、安體、樂意之道，不亦遠乎！慘怛之疾，恬愉之安，不監於體；怵惕之恐，欣懽之喜，不監於心。知為為而不知所以為，是以貴為天子，富有天下，而不免於患也。」"
"1852","zhuangzi","robber-zhi",29,"盜跖","無足曰：「夫富之於人，無所不利，窮美究埶，至人之所不得逮，賢人之所不能及，俠人之勇力而不為威強，秉人之知謀以為明察，因人之德以為賢良，非享國而嚴若君父。且夫聲色、滋味、權勢之於人，心不待學而樂之，體不待象而安之。夫欲惡避就，固不待師，此人之性也。天下雖非我，孰能辭之！」知和曰：「知者之為，故動以百姓，不違其度，是以足而不爭，無以為故不求。不足故求之，爭四處而不自以為貪；有餘故辭之，棄天下而不自以為廉。廉貪之實，非以迫外也，反監之度。勢為天子而不以貴驕人，富有天下而不以財戲人。計其患，慮其反，以為害於性，故辭而不受也，非以要名譽也。堯、舜為帝而雍，非仁天下也，不以美害生也；善卷、許由得帝而不受，非虛辭讓也，不以事害己。此皆就其利，辭其害，而天下稱賢焉，則可以有之，彼非以興名譽也。」"
"1853","zhuangzi","robber-zhi",29,"盜跖","無足曰：「必持其名，苦體絕甘，約養以持生，則亦久病長阨而不死者也。」知和曰：「平為福，有餘為害者，物莫不然，而財其甚者也。今富人耳營鐘鼓筦籥之聲，口嗛於芻豢醪醴之味，以感其意，遺忘其業，可謂亂矣；侅溺於馮氣，若負重行而上也，可謂苦矣；貪財而取慰，貪權而取竭，靜居則溺，體澤則馮，可謂疾矣；為欲富就利，故滿若堵耳而不知避，且馮而不舍，可謂辱矣；財積而無用，服膺而不舍，滿心戚醮，求益而不止，可謂憂矣；內則疑劫請之賊，外則畏寇盜之害，內周樓疏，外不敢獨行，可謂畏矣。此六者，天下之至害也，皆遺忘而不知察，及其患至，求盡性竭財，單以反一日之無故而不可得也。故觀之名則不見，求之利則不得，繚意體而爭此，不亦惑乎！」"
"1854","zhuangzi","delight-in-the-sword-fight",30,"說劍","昔趙文王喜劍，劍士夾門而客三千餘人，日夜相擊於前，死傷者歲百餘人，好之不厭。如是三年，國衰，諸侯謀之。太子悝患之，募左右曰：「孰能說王之意止劍士者，賜之千金。」左右曰：「莊子當能。」"
"1855","zhuangzi","delight-in-the-sword-fight",30,"說劍","太子乃使人以千金奉莊子。莊子弗受，與使者俱往見太子曰：「太子何以教周，賜周千金？」太子曰：「聞夫子明聖，謹奉千金以幣從者。夫子弗受，悝尚何敢言！」莊子曰：「聞太子所欲用周者，欲絕王之喜好也。使臣上說大王而逆王意，下不當太子，則身刑而死，周尚安所事金乎！使臣上說大王，下當太子，趙國何求而不得也？」太子曰：「然。吾王所見，唯劍士也。」莊子曰：「諾。周善為劍。」太子曰：「然吾王所見劍士，皆蓬頭、突鬢、垂冠，曼胡之纓，短後之衣，嗔目而語難，王乃說之。今夫子必儒服而見王，事必大逆。」莊子曰：「請治劍服。」治劍服三日，乃見太子。太子乃與見王，王脫白刃待之。"
"1856","zhuangzi","delight-in-the-sword-fight",30,"說劍","莊子入殿門不趨，見王不拜。王曰：「子欲何以教寡人，使太子先？」曰：「臣聞大王喜劍，故以劍見王。」王曰：「子之劍何能禁制？」曰：「臣之劍，十步一人，千里不留行。」王大悅之，曰：「天下無敵矣。」莊子曰：「夫為劍者，示之以虛，開之以利，後之以發，先之以至。願得試之。」王曰：「夫子休就舍，待命令設戲請夫子。」王乃校劍士七日，死傷者六十餘人，得五六人，使奉劍於殿下，乃召莊子。王曰：「今日試使士敦劍。」莊子曰：「望之久矣。」王曰：「夫子所御杖，長短何如？」曰：「臣之所奉皆可。然臣有三劍，唯王所用，請先言而後試。」"
"1857","zhuangzi","delight-in-the-sword-fight",30,"說劍","王曰：「願聞三劍。」曰：「有天子劍，有諸侯劍，有庶人劍。」王曰：「天子之劍何如？」曰：「天子之劍，以燕谿、石城為鋒，齊、岱為鍔，晉、魏為脊，周、宋為鐔，韓、魏為夾，包以四夷，裹以四時，繞以渤海，帶以常山，制以五行，論以刑德，開以陰陽，持以春夏，行以秋冬。此劍直之無前，舉之無上，案之無下，運之無旁，上決浮雲，下絕地紀。此劍一用，匡諸侯，天下服矣。此天子之劍也。」"
"1858","zhuangzi","delight-in-the-sword-fight",30,"說劍","文王芒然自失，曰：「諸侯之劍何如？」曰：「諸侯之劍，以知勇士為鋒，以清廉士為鍔，以賢良士為脊，以忠聖士為鐔，以豪桀士為夾。此劍值之亦無前，舉之亦無上，案之亦無下，運之亦無旁，上法圓天以順三光，下法方地以順四時，中和民意以安四鄉。此劍一用，如雷霆之震也，四封之內，無不賓服而聽從君命者矣。此諸侯之劍也。」"
"1859","zhuangzi","delight-in-the-sword-fight",30,"說劍","王曰：「庶人之劍何如？」曰：「庶人之劍，蓬頭、突鬢、垂冠，曼胡之纓，短後之衣，瞋目而語難，相擊於前，上斬頸領，下決肝肺。此庶人之劍，無異於鬥雞，一旦命已絕矣，無所用於國事。今大王有天子之位，而好庶人之劍，臣竊為大王薄之。」"
"1860","zhuangzi","delight-in-the-sword-fight",30,"說劍","王乃牽而上殿，宰人上食，王三環之。莊子曰：「大王安坐定氣，劍事已畢奏矣。」於是文王不出宮三月，劍士皆服斃其處也。"
"1861","zhuangzi","old-fisherman",31,"漁父","孔子遊乎緇帷之林，休坐乎杏壇之上。弟子讀書，孔子絃歌鼓琴，奏曲未半。有漁父者下船而來，須眉交白，被髮揄袂，行原以上，距陸而止，左手據膝，右手持頤以聽。曲終而招子貢、子路，二人俱對。客指孔子曰：「彼何為者也？」子路對曰：「魯之君子也。」客問其族。子路對曰：「族孔氏。」客曰：「孔氏者何治也？」子路未應，子貢對曰：「孔氏者，性服忠信，身行仁義，飾禮樂，選人倫，上以忠於世主，下以化於齊民，將以利天下。此孔氏之所治也。」又問曰：「有土之君與？」子貢曰：「非也。」「侯王之佐與？」子貢曰：「非也。」客乃笑而還行，言曰：「仁則仁矣，恐不免其身，苦心勞形以危其真。嗚乎，遠哉其分於道也。」"
"1862","zhuangzi","old-fisherman",31,"漁父","子貢還，報孔子。孔子推琴而起曰：「其聖人與！」乃下求之，至於澤畔，方將杖拏而引其船，顧見孔子，還鄉而立。孔子反走，再拜而進。客曰：「子將何求？」孔子曰：「曩者先生有緒言而去，丘不肖，未知所謂，竊待於下風，幸聞咳唾之音，以卒相丘也！」客曰：「嘻！甚矣子之好學也！」孔子再拜而起曰：「丘少而修學，以至於今，六十九歲矣，無所得聞至教，敢不虛心！」"
"1863","zhuangzi","old-fisherman",31,"漁父","客曰：「同類相從，同聲相應，固天之理也。吾請釋吾之所有而經子之所以。子之所以者，人事也。天子、諸侯、大夫、庶人，此四者自正，治之美也，四者離位而亂莫大焉。官治其職，人憂其事，乃無所陵。故田荒室露，衣食不足，徵賦不屬，妻妾不和，長少無序，庶人之憂也；能不勝任，官事不治，行不清白，群下荒怠，功美不有，爵祿不持，大夫之憂也；廷無忠臣，國家昏亂，工技不巧，貢職不美，春秋後倫，不順天子，諸侯之憂也；陰陽不和，寒暑不時，以傷庶物，諸侯暴亂，擅相攘伐，以殘民人，禮樂不節，財用窮匱，人倫不飭，百姓淫亂，天子有司之憂也。今子既上無君侯有司之勢，而下無大臣職事之官，而擅飭禮樂，選人倫，以化齊民，不泰多事乎？且人有八疵，事有四患，不可不察也。非其事而事之，謂之摠；莫之顧而進之，謂之佞；希意道言，謂之諂；不擇是非而言，謂之諛；好言人之惡，謂之讒；析交離親，謂之賊；稱譽詐偽以敗惡人，謂之慝；不擇善否，兩容頰適，偷拔其所欲，謂之險。此八疵者，外以亂人，內以傷身，君子不友，明君不臣。所謂四患者，好經大事，變更易常，以挂功名，謂之叨；專知擅事，侵人自用，謂之貪；見過不更，聞諫愈甚，謂之很；人同於己則可，不同於己，雖善不善，謂之矜。此四患也。能去八疵，無行四患，而始可教已。」"
"1864","zhuangzi","old-fisherman",31,"漁父","孔子愀然而歎，再拜而起曰：「丘再逐於魯，削跡於衛，伐樹於宋，圍於陳、蔡。丘不知所失，而離此四謗者何也？」客悽然變容曰：「甚矣子之難悟也！人有畏影惡跡而去之走者，舉足愈數而跡愈多，走愈疾而影不離身，自以為尚遲，疾走不休，絕力而死。不知處陰以休影，處靜以息跡，愚亦甚矣！子審仁義之間，察同異之際，觀動靜之變，適受與之度，理好惡之情，和喜怒之節，而幾於不免矣。謹修而身，慎守其真，還以物與人，則無所累矣。今不修之身而求之人，不亦外乎！」"
"1865","zhuangzi","old-fisherman",31,"漁父","孔子愀然曰：「請問何謂真？」客曰：「真者，精誠之至也。不精不誠，不能動人。故強哭者雖悲不哀，強怒者雖嚴不威，強親者雖笑不和。真悲無聲而哀，真怒未發而威，真親未笑而和。真在內者，神動於外，是所以貴真也。其用於人理也，事親則慈孝，事君則忠貞，飲酒則歡樂，處喪則悲哀。忠貞以功為主，飲酒以樂為主，處喪以哀為主，事親以適為主，功成之美，無一其跡矣。事親以適，不論所以矣；飲酒以樂，不選其具矣；處喪以哀，無問其禮矣。禮者，世俗之所為也；真者，所以受於天也，自然不可易也。故聖人法天貴真，不拘於俗。愚者反此，不能法天而恤於人，不知貴真，祿祿而受變於俗，故不足。惜哉！子之早湛於人偽，而晚聞大道也！」"
"1866","zhuangzi","old-fisherman",31,"漁父","孔子又再拜而起曰：「今者丘得遇也，若天幸然。先生不羞而比之服役，而身教之。敢問舍所在，請因受業而卒學大道。」客曰：「吾聞之：可與往者與之，至於妙道；不可與往者，不知其道，慎勿與之，身乃無咎。子勉之！吾去子矣，吾去子矣。」乃刺船而去，延緣葦間。"
"1867","zhuangzi","old-fisherman",31,"漁父","顏淵還車，子路授綏，孔子不顧，待水波定，不聞拏音，而後敢乘。子路旁車而問曰：「由得為役久矣，未嘗見夫子遇人如此其威也。萬乘之主，千乘之君，見夫子未嘗不分庭伉禮，夫子猶有倨敖之容。今漁者杖拏逆立，而夫子曲要磬折，言拜而應，得無太甚乎？門人皆怪夫子矣，漁人何以得此乎？」孔子伏軾而歎曰：「甚矣由之難化也！湛於禮義有間矣，而樸鄙之心至今未去。進！吾語汝。夫遇長不敬，失禮也；見賢不尊，不仁也。彼非至人，不能下人，下人不精，不得其真，故長傷身。惜哉！不仁之於人也，禍莫大焉，而由獨擅之。且道者，萬物之所出也，庶物失之者死，得之者生；為事逆之則敗，順之則成。故道之所在，聖人尊之。今漁父之道，可謂有矣，吾敢不敬乎！」"
"1868","zhuangzi","lie-yu-kou",32,"列御寇","列御寇之齊，中道而反，遇伯昏瞀人。伯昏瞀人曰：「奚方而反？」曰：「吾驚焉。」曰：「惡乎驚？」曰：「吾嘗食於十漿，而五漿先饋。」伯昏瞀人曰：「若是，則汝何為驚已？」曰：「夫內誠不解，形諜成光，以外鎮人心，使人輕乎貴老，而齏其所患。夫漿特為食羹之貨，多餘之贏，其為利也薄，其為權也輕，而猶若是，而況於萬乘之主乎！身勞於國而知盡於事，彼將任我以事而效我以功，吾是以驚。」伯昏瞀人曰：「善哉觀乎！汝處已，人將保汝矣。」"
"1869","zhuangzi","lie-yu-kou",32,"列御寇","無幾何而往，則戶外之屨滿矣。伯昏瞀人北面而立，敦杖蹙之乎頤，立有間，不言而出。賓者以告列子，列子提屨，跣而走，暨乎門，曰：「先生既來，曾不發藥乎？」曰：「已矣！吾固告汝曰『人將保汝』，果保汝矣。非汝能使人保汝，而汝不能使人無保汝也，而焉用之感豫出異也！必且有感，搖而本才，又無謂也。與汝遊者，又莫汝告也，彼所小言，盡人毒也。莫覺莫悟，何相孰也！巧者勞而知者憂，無能者無所求，飽食而敖遊，汎若不繫之舟，虛而敖遊者也。」"
"1870","zhuangzi","lie-yu-kou",32,"列御寇","鄭人緩也呻吟裘氏之地。祗三年而緩為儒，潤河九里，澤及三族，使其弟墨。儒、墨相與辯，其父助翟。十年而緩自殺。其父夢之，曰：「使而子為墨者，予也。闔胡嘗視其良，既為秋柏之實矣！」夫造物者之報人也，不報其人而報其人之天。彼故使彼。夫人以己為有以異於人，以賤其親，齊人之井，飲者相捽也。故曰：「今之世皆緩也。」自是，有德者以不知也，而況有道者乎！古者謂之遁天之刑。"
"1871","zhuangzi","lie-yu-kou",32,"列御寇","聖人安其所安，不安其所不安；眾人安其所不安，不安其所安。"
"1872","zhuangzi","lie-yu-kou",32,"列御寇","莊子曰：「知道易，勿言難。知而不言，所以之天也；知而言之，所以之人也。古之人，天而不人。」"
"1873","zhuangzi","lie-yu-kou",32,"列御寇","朱泙漫學屠龍於支離益，單千金之家，三年技成，而無所用其巧。"
"1874","zhuangzi","lie-yu-kou",32,"列御寇","聖人以必不必，故無兵；眾人以不必必之，故多兵。順於兵，故行有求。兵，恃之則亡。"
"1875","zhuangzi","lie-yu-kou",32,"列御寇","小夫之知，不離苞苴竿牘，敝精神乎蹇淺，而欲兼濟道物，太一形虛。若是者，迷惑於宇宙，形累不知太初。彼至人者，歸精神乎無始，而甘冥乎無何有之鄉。水流乎無形，發泄乎太清。悲哉乎！汝為知在毫毛，而不知大寧！"
"1876","zhuangzi","lie-yu-kou",32,"列御寇","宋人有曹商者，為宋王使秦。其往也，得車數乘；王說之，益車百乘。反於宋，見莊子曰：「夫處窮閭阨巷，困窘織屨，槁項黃馘者，商之所短也；一悟萬乘之主，而從車百乘者，商之所長也。」莊子曰：「秦王有病召醫，破癰潰痤者得車一乘，舐痔者得車五乘，所治愈下，得車愈多。子豈治其痔邪？何得車之多也？子行矣！」"
"1877","zhuangzi","lie-yu-kou",32,"列御寇","魯哀公問於顏闔曰：「吾以仲尼為貞幹，國其有瘳乎？」曰：「殆哉圾乎！仲尼方且飾羽而畫，從事華辭，以支為旨，忍性以視民而不知不信，受乎心，宰乎神，夫何足以上民！彼宜女與？予頤與？誤而可矣。今使民離實學偽，非所以視民也。為後世慮，不若休之，難治也。」"
"1878","zhuangzi","lie-yu-kou",32,"列御寇","施於人而不忘，非天布也。商賈不齒，雖以事齒之，神者勿齒。為外刑者，金與木也；為內刑者，動與過也。宵人之離外刑者，金木訊之；離內刑者，陰陽食之。夫免乎外內之刑者，唯真人能之。"
"1879","zhuangzi","lie-yu-kou",32,"列御寇","孔子曰：「凡人心險於山川，難於知天。天猶有春秋冬夏旦暮之期，人者厚貌深情。故有貌愿而益，有長若不肖，有順懁而達，有堅而縵，有緩而釬。故其就義若渴者，其去義若熱。故君子遠使之而觀其忠，近使之而觀其敬，煩使之而觀其能，卒然問焉而觀其知，急與之期而觀其信，委之以財而觀其仁，告之以危而觀其節，醉之以酒而觀其側，雜之以處而觀其色。九徵至，不肖人得矣。"
"1880","zhuangzi","lie-yu-kou",32,"列御寇","正考父一命而傴，再命而僂，三命而俯，循牆而走，孰敢不軌！如而夫者，一命而呂鉅，再命而於車上舞，三命而名諸父，孰協唐、許！"
"1881","zhuangzi","lie-yu-kou",32,"列御寇","賊莫大乎德有心而心有眼，及其有眼也而內視，內視而敗矣。凶德有五，中德為首。何謂中德？中德也者，有以自好也而吡其所不為者也。"
"1882","zhuangzi","lie-yu-kou",32,"列御寇","窮有八極，達有三必，形有六府。美、髯、長、大、壯、麗、勇、敢，八者俱過人也，因以是窮。緣循、偃佒、困畏不若人，三者俱通達。知慧外通，勇動多怨，仁義多責。達生之情者傀，達於知者肖；達大命者隨，達小命者遭。"
"1883","zhuangzi","lie-yu-kou",32,"列御寇","人有見宋王者，錫車十乘，以其十乘驕稚莊子。莊子曰：「河上有家貧恃緯蕭而食者，其子沒於淵，得千金之珠。其父謂其子曰『取石來鍛之！夫千金之珠，必在九重之淵而驪龍頷下，子能得珠者，必遭其睡也。使驪龍而寤，子尚奚微之有哉！』今宋國之深，非直九重之淵也；宋王之猛，非直驪龍也。子能得車者，必遭其睡也。使宋王而寤，子為齏粉夫！」"
"1884","zhuangzi","lie-yu-kou",32,"列御寇","或聘於莊子，莊子應其使曰：「子見夫犧牛乎？衣以文繡，食以芻叔，及其牽而入於太廟，雖欲為孤犢，其可得乎！」"
"1885","zhuangzi","lie-yu-kou",32,"列御寇","莊子將死，弟子欲厚葬之。莊子曰：「吾以天地為棺槨，以日月為連璧，星辰為珠璣，萬物為齎送。吾葬具豈不備邪？何以加此！」弟子曰：「吾恐烏鳶之食夫子也。」莊子曰：「在上為烏鳶食，在下為螻蟻食，奪彼與此，何其偏也！」"
"1886","zhuangzi","lie-yu-kou",32,"列御寇","以不平平，其平也不平；以不徵徵，其徵也不徵。明者唯為之使，神者徵之。夫明之不勝神也久矣，而愚者恃其所見入於人，其功外也，不亦悲乎！"
"1887","zhuangzi","tian-xia",33,"天下","天下之治方術者多矣，皆以其有為不可加矣。古之所謂道術者，果惡乎在？曰：「無乎不在。」曰：「神何由降？明何由出？」「聖有所生，王有所成，皆原於一。」"
"1888","zhuangzi","tian-xia",33,"天下","不離於宗，謂之天人。不離於精，謂之神人。不離於真，謂之至人。以天為宗，以德為本，以道為門，兆於變化，謂之聖人。以仁為恩，以義為理，以禮為行，以樂為和，薰然慈仁，謂之君子。以法為分，以名為表，以參為驗，以稽為決，其數一二三四是也。百官以此相齒，以事為常，以衣食為主，蕃息畜藏，老弱孤寡為意，皆有以養，民之理也。"
"1889","zhuangzi","tian-xia",33,"天下","古之人其備乎！配神明，醇天地，育萬物，和天下，澤及百姓，明於本數，係於末度，六通四辟，小大精粗，其運無乎不在。其明而在數度者，舊法世傳之史尚多有之。其在於《詩》、《書》、《禮》、《樂》者，鄒、魯之士、搢紳先生多能明之。《詩》以道志，《書》以道事，《禮》以道行，《樂》以道和，《易》以道陰陽，《春秋》以道名分。其數散於天下而設於中國者，百家之學時或稱而道之。"
"1890","zhuangzi","tian-xia",33,"天下","天下大亂，賢聖不明，道德不一，天下多得一察焉以自好。譬如耳目鼻口，皆有所明，不能相通。猶百家眾技也，皆有所長，時有所用。雖然，不該不遍，一曲之士也。判天地之美，析萬物之理，察古人之全，寡能備於天地之美，稱神明之容。是故內聖外王之道，闇而不明，鬱而不發，天下之人各為其所欲焉以自為方。悲夫！百家往而不反，必不合矣。後世之學者，不幸不見天地之純，古人之大體，道術將為天下裂。"
"1891","zhuangzi","tian-xia",33,"天下","不侈於後世，不靡於萬物，不暉於數度，以繩墨自矯，而備世之急，古之道術有在於是者。墨翟、禽滑釐聞其風而說之。為之大過，己之大循。作為《非樂》，命之曰《節用》，生不歌，死無服。墨子汎愛兼利而非鬥，其道不怒；又好學而博，不異，不與先王同，毀古之禮樂。"
"1892","zhuangzi","tian-xia",33,"天下","黃帝有《咸池》，堯有《大章》，舜有《大韶》，禹有《大夏》，湯有《大濩》，文王有辟雍之樂，武王、周公作《武》。古之喪禮，貴賤有儀，上下有等，天子棺槨七重，諸侯五重，大夫三重，士再重。今墨子獨生不歌，死不服，桐棺三寸而無槨，以為法式。以此教人，恐不愛人；以此自行，固不愛己。未敗墨子道，雖然，歌而非歌，哭而非哭，樂而非樂，是果類乎？其生也勤，其死也薄，其道大觳，使人憂，使人悲，其行難為也，恐其不可以為聖人之道，反天下之心，天下不堪。墨子雖能獨任，奈天下何！離於天下，其去王也遠矣。"
"1893","zhuangzi","tian-xia",33,"天下","墨子稱道曰：「昔者禹之湮洪水，決江河而通四夷九州也，名山三百，支川三千，小者無數。禹親自操稿耜而九雜天下之川，腓無胈，脛無毛，沐甚雨，櫛疾風，置萬國。禹，大聖也，而形勞天下也如此。」使後世之墨者多以裘褐為衣，以跂蹻為服，日夜不休，以自苦為極，曰：「不能如此，非禹之道也，不足謂墨。」相里勤之弟子五侯之徒，南方之墨者苦獲、已齒、鄧陵子之屬，俱誦《墨經》，而倍譎不同，相謂別墨，以堅白、同異之辯相訾，以觭偶不仵之辭相應，以巨子為聖人，皆願為之尸，冀得為其後世，至今不決。"
"1894","zhuangzi","tian-xia",33,"天下","墨翟、禽滑釐之意則是，其行則非也。將使後世之墨者必自苦以腓無胈、脛無毛，相進而已矣。亂之上也，治之下也。雖然，墨子真天下之好也，將求之不得也，雖枯槁不舍也，才士也！"
"1895","zhuangzi","tian-xia",33,"天下","夫不累於俗，不飾於物，不苟於人，不忮於眾，願天下之安寧以活民命，人我之養畢足而止，以此白心，古之道術有在於是者。宋鈃、尹文聞其風而悅之。作為華山之冠以自表，接萬物以別宥為始。語心之容，命之曰心之行，以聏合驩，以調海內，請欲置之以為主。見侮不辱，救民之鬥；禁攻寢兵，救世之戰。以此周行天下，上說下教，雖天下不取，強聒而不舍者也。故曰：「上下見厭而強見也。」雖然，其為人太多，其自為太少，曰：「請欲固置五升之飯足矣，先生恐不得飽，弟子雖飢，不忘天下。」日夜不休，曰：「我必得活哉！」圖傲乎救世之士哉！曰：「君子不為苛察，不以身假物。」以為無益於天下者，明之不如已也。以禁攻寢兵為外，以情欲寡淺為內，其小大精粗，其行適至是而止。"
"1896","zhuangzi","tian-xia",33,"天下","公而不當，易而無私，決然無主，趣物而不兩，不顧於慮，不謀於知，於物無擇，與之俱往，古之道術有在於是者。彭蒙、田駢、慎到聞其風而說之。齊萬物以為首，曰：「天能覆之而不能載之，地能載之而不能覆之，大道能包之而不能辯之。」知萬物皆有所可，有所不可，故曰：「選則不遍，教則不至，道則無遺者矣。」是故慎到，棄知去己，而緣不得已，泠汰於物以為道理，曰：「知不知，將薄知而後鄰傷之者也。」謑髁無任而笑天下之尚賢也，縱脫無行而非天下之大聖，椎拍輐斷，與物宛轉，舍是與非，苟可以免，不師知慮，不知前後，魏然而已矣。推而後行，曳而後往，若飄風之還，若羽之旋，若磨石之隧，全而無非，動靜無過，未嘗有罪。是何故？夫無知之物，無建己之患，無用知之累，動靜不離於理，是以終身無譽。故曰：「至於若無知之物而已，無用賢聖，夫塊不失道。」豪桀相與笑之曰：「慎到之道，非生人之行而至死人之理，適得怪焉。」田駢亦然，學於彭蒙，得不教焉。彭蒙之師曰：「古之道人，至於莫之是、莫之非而已矣。其風窢然，惡可而言？」常反人，不見觀，而不免於鯇斷。其所謂道非道，而所言之韙不免於非。彭蒙、田駢、慎到不知道。雖然，概乎皆嘗有聞者也。"
"1897","zhuangzi","tian-xia",33,"天下","以本為精，以物為粗，以有積為不足，澹然獨與神明居，古之道術有在於是者。關尹、老聃聞其風而悅之。建之以常無有，主之以太一，以濡弱謙下為表，以空虛不毀萬物為實。"
"1898","zhuangzi","tian-xia",33,"天下","關尹曰：「在己無居，形物自著。其動若水，其靜若鏡，其應若響。芴乎若亡，寂乎若清，同焉者和，得焉者失。未嘗先人而常隨人。」"
"1899","zhuangzi","tian-xia",33,"天下","老聃曰：「知其雄，守其雌，為天下谿；知其白，守其辱，為天下谷。」人皆取先，己獨取後，曰：「受天下之垢。」人皆取實，己獨取虛，無藏也故有餘，巋然而有餘。其行身也，徐而不費，無為也而笑巧。人皆求福，己獨曲全，曰：「苟免於咎。」以深為根，以約為紀，曰：「堅則毀矣，銳則拙矣。」常寬容於物，不削於人，可謂至極。關尹、老聃乎！古之博大真人哉！"
"1900","zhuangzi","tian-xia",33,"天下","芴漠無形，變化無常，死與生與！天地並與！神明往與！芒乎何之？忽乎何適？萬物畢羅，莫足以歸，古之道術有在於是者。莊周聞其風而悅之。以謬悠之說，荒唐之言，無端崖之辭，時恣縱而不儻，不以觭見之也。以天下為沈濁，不可與莊語；以卮言為曼衍，以重言為真，以寓言為廣。獨與天地精神往來，而不敖倪於萬物，不譴是非，以與世俗處。其書雖瑰瑋而連犿無傷也，其辭雖參差而諔詭可觀。彼其充實不可以已，上與造物者遊，而下與外死生、無終始者為友。其於本也，宏大而辟，深閎而肆；其於宗也，可謂稠適而上遂矣。雖然，其應於化而解於物也，其理不竭，其來不蛻，芒乎昧乎，未之盡者。"
"1901","zhuangzi","tian-xia",33,"天下","惠施多方，其書五車，其道舛駁，其言也不中。歷物之意，曰：「至大無外，謂之大一；至小無內，謂之小一。無厚不可積也，其大千里。天與地卑，山與澤平。日方中方睨，物方生方死。大同而與小同異，此之謂小同異；萬物畢同畢異，此之謂大同異。南方無窮而有窮，今日適越而昔來。連環可解也。我知天下之中央，燕之北，越之南是也。氾愛萬物，天地一體也。」"
"1902","zhuangzi","tian-xia",33,"天下","惠施以此為大觀於天下而曉辯者，天下之辯者相與樂之。卵有毛，雞三足，郢有天下，犬可以為羊，馬有卵，丁子有尾，火不熱，山出口，輪不蹍地，目不見，指不至，至不絕，龜長於蛇，矩不方，規不可以為圓，鑿不圍枘，飛鳥之景未嘗動也，鏃矢之疾而有不行不止之時，狗非犬，黃馬、驪牛三，白狗黑，孤駒未嘗有母，一尺之捶，日取其半，萬世不竭。辯者以此與惠施相應，終身無窮。"
"1903","zhuangzi","tian-xia",33,"天下","桓團、公孫龍辯者之徒，飾人之心，易人之意，能勝人之口，不能服人之心，辯者之囿也。惠施日以其知，與人之辯，特與天下之辯者為怪，此其柢也。"
"1904","zhuangzi","tian-xia",33,"天下","然惠施之口談，自以為最賢，曰：「天地其壯乎！」施存雄而無術。南方有倚人焉，曰黃繚，問天地所以不墜不陷，風雨雷霆之故。惠施不辭而應，不慮而對，遍為萬物說；說而不休，多而無已，猶以為寡，益之以怪。以反人為實，而欲以勝人為名，是以與眾不適也。弱於德，強於物，其塗隩矣。由天地之道觀惠施之能，其猶一蚉一虻之勞者也，其於物也何庸！夫充一尚可，曰愈貴，道幾矣！惠施不能以此自寧，散於萬物而不厭，卒以善辯為名。惜乎！惠施之才，駘蕩而不得，逐萬物而不反，是窮響以聲，形與影競走也。悲夫！"
